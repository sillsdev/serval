\id GEN - Sangu Bible Translation
\rem Chs.1-25 CC by Richard Cox in 2013-14, chs. 26-50 awaiting TA (on hold - focus on NT first)
\rem Glossary for 12-25 in XXA 5; Introduction for 12-25 in INT 2 (both checked by Mahali 25/7/2014)
\h Shiyanso
\toc2 Shiyanso
\toc1 Shiyanso
\mt1 Shiyanso
\imt Imola yina yilongola
\ip Ilitaafili ili ilya Shiyanso lyapelwagwa ilitaawa ili kwa kiiva litaviilila uNguluvi shina wáwumbaga inyi ni fiinu fyona, mandu umuunu, yuna wámuviikhaga kifiyangalila ifiinu fyona. Ilitaafili ili litaviilila uwunansi, amalava ni mfwa shina fyayansaaga. Khanji ilitaafili ili liwonensa uwupaayo wa filogolo ni fimyanja shina fyayansaaga na shina uNguluvi wámubagulaga uAbulahamu ni shisafi shaakwe isha Vayahuudi, vave vaanu vaakwe na kishilila aveene, awonense ishiyooli ni ngufu saakwe ku vaanu avanji.
\ip Umulyango gwa 12-50 litaviilila ulwa Abulahamu nu muswamu waakwe uIsaaka na vanaakwe, mandu uYaakobo, na vaswamuve va Yaakobo ishumi na vavili, mandu uYusufu. Yiwonensa uNguluvi shina akhandi ikivayangalila avabaagule vaakwe, hata vave vakhandi vasheefu vapiliimwe na vaanu vina vakhandi vikigafuunya amanguluvi. Khanji yiwonensa uNguluvi shina akhandi agulumiile avaanu vaakwe, vamugotaje na kimutupikha.
\ip Ilitaafili ili, lili lumo na mataafili aganji gina gitambulwa Kihuma, Njowo sa Valaawi, Luvaso nu Luuju lwa Ndaji. Amataafili aga, aVayahuudi vikigatambula ‘Ndaji sa Musa.’ Ilitaafili lya mukuwamalago uMusa yikwiliile kiija lyayandikhwagwa mu maakha ga magana ishumi na magana gasaanu (1500) ndeeni, pina asinaasawe uYeesu Kilisito.
\tr \th1 Umulyango \th2 Gina gakwali mu litaafili ili
\tr \tc1 1:1–2:3\tc2 Kiwumbwa kwa nyi nu wulanga
\tr \tc1 2:4–4:26 \tc2 Ishiyanso sha wunansi
\tr \tc1 5:1-32\tc2 Ishisafi sha Adamu
\tr \tc1 6:1–9:29\tc2 Imola ya Nuhu
\tr \tc1 10:1-32 \tc2 Ishisafi sha vaana va Nuhu
\tr \tc1 11:1-9 \tc2 Umunaala umutali ugwa ku Babeeli
\tr \tc1 11:10-26 \tc2 Ishisafi sha Sheemu
\tr \tc1 11:27–25:11\tc2 Imola ya Abulahamu
\tr \tc1 25:12-18\tc2 Ishisafi sha Ishimayeli
\tr \tc1 25:19–26:35\tc2 Imola ya Isaaka
\tr \tc1 27:1–35:29\tc2 Imola ya Yaakobo
\tr \tc1 36:1-43\tc2 Ishisafi sha Esawu
\tr \tc1 37:1–50:26\tc2 Imola ya Yusufu
\c 1
\s UNguluvi iwumba uwulanga ni nyi
\p
\v 1 Pashiyanso, uNguluvi wáwumbile uwulanga ni nyi.
\v 2 Yoope inyi yikhandi miina yina yikhandi yigaya shiinu. Inshiisi yikhandi yigubiishe ifyogo fya malenga, uNumbula wa Nguluvi akhandi iyeleela pashaanya pa malenga.\fig |sun.jpg|span||SGM Lifewords|Ilijuva|1:14-18\fig*
\s Ilijuva lya wutasi
\p
\v 3 Apo uNguluvi wáaja, “Wuve wuvalafu.” Baheene uwuvalafu waava.
\v 4 Wáawona kiija uwuvalafu wunofu. Wábaagula uwuvalafu ni nshiisi.
\v 5 Uwuvalafu wáwutambula “minsi,” inshiisi wáyitambula “shilo.” Shaava shaamihe, lwava lwamilaawu,\f + \fr 1:5 \fq Shaava shaamihe, lwava lwamilaawu: \ft AVahebulaniya viivasa ilijuva limo pina shaashila ishaamihe nu lwamilaawu.\f* ili lyava lijuva lya wutasi.
\s Ilijuva lya wuvili
\p
\v 6-7 Apo uNguluvi wáaja, “Imwenshe yive paakhati naakhati ya malenga, yibagulanie amalenga gina gali pashaanya na malenga gina gali pansi.” Yaava ndeeno.
\v 8 Imwenshe iyo wáyitambula “wulanga.” Shaava shaamihe, lwava lwamilaawu, ili lyava lijuva lya wuvili.
\s Ilijuva lya wutatu
\p
\v 9 Apo uNguluvi wáaja, “Amalenga gina gali pansi ya wulanga gawungaane luvala lumo, baheene inyi inyuumu yiwoneshe.” Yaava ndeeno.
\v 10 Pa luvala uluumu wápatambula “nyi.” Uluvala lwa malenga gina gawungaanile wápatambula “bahali.” Wáawona kiija lunofu.
\p
\v 11-12 Baheene uNguluvi wáaja, “Inyi yilembe ifimelo fina fiiva ni mbeyu fina fishwali na mapishi ga makhomo gina gana mbeyu shina gashwali.” Yaava ndeeno. UNguluvi wáfyaga kiija finofu.
\v 13 Shaava shaamihe, lwava lwamilaawu, ili lyava lijuva lya wutatu.
\s Ilijuva lya wuna
\p
\v 14-18 Apo uNguluvi wáaja, “Kuve ni ngʼali ku wulanga, kiija sibaagule ishilo ni shiminsi. Khanji siwonense insiku, amaakha nu luhaavi ulwa fiwungo fya mwakha.” Ndeeno uNguluvi wáwumbile ingʼali sivili inkhome, lula ulungʼali ulukhome lwatema paminsi na lula ulungʼali ulunangʼana lwatema paashilo, wáwumbile nasi nondwe soope. Ingʼali iso wásiviikha ku wulanga sive singʼalikha inyi. Yaava ndeeno. UNguluvi wáfyaga kiija finofu.
\v 19 Shaava shaamihe, lwava lwamilaawu, ili lyava lijuva lya wuna.
\s Ilijuva lya wusaanu
\p
\v 20 Apo uNguluvi wáaja, “Five fikwali ifiinu fyumi finshi mandu mu malenga ni nyuni sina sigulukha kushaanya ya nyi.”
\v 21 Ndeeno, uNguluvi wáwumbile inyangumi ni fiinu fina fyumi fina fiikhala mu malenga, fyamema shina fishwali na shila shiinu shina shigulukha shina sishwali. UNguluvi wáawona kiija finofu.\fig |whale03.jpg|span||Michael Harrar|Inswi, inyangumi ni nyuni|1:21\fig*
\v 22 UNguluvi wáfiyimiilila, wáaja, “Muyooloshe, muyenjelele, mumeme mu bahali, fyope fina figulukha fiyooloshe fiyenjelele mandu mu nyi.”
\v 23 Shaava shaamihe, lwava lwamilaawu, ili lyava lijuva lya wusaanu.
\s Ilijuva lya mutanda
\p
\v 24-25 Apo uNguluvi wáaja, “Inyi yive ni fiinu fina fyumi fina fishwali, tije ifidiimwa, ifiinu fina fitambala ni nkhanu sa mu lihakha.” Yaava ndeeno. UNguluvi wáfyaga kiija finofu.
\p
\v 26 Apo uNguluvi wáaja, “Tivawumbe avaanu kwa shihwano sheesu. Vasiteme inswi isa mu bahali ni nyuni isa kushaanya, inkhanu, ni nyi yoona, ni fiwumbwa fyona fina fitambala pashaanya ya nyi.”
\v 27 Baheene uNguluvi wámuwumba umuunu, umugoosi nu mudala, kwa shihwano shaakwe yumwene.
\p
\v 28 UNguluvi wávayimiilila na wávajovela, “Musave, muyenjelele, muyimemye inyi, na kiyitema. Musiteme inswi sa mu bahali, inyuni sa kushaanya na shila shiwumbwa shina shijenda mu nyi.”
\v 29 Baheene uNguluvi wáajova, “Puliisi, navapeela ifimelo fyona fina fiikhoma imbeyu pa nyi apa na mapishi goona gina giikhoma amakhomo gina giiva ni mbeyu, ifyo fisiive fyakiilya fyenyu.
\v 30 Soope inkhanu soona isa mu nyi, inyuni soona isa kushaanya ni fiwumbwa fyona fina fitambala, ishakiilya shaanave shisiive masole ga fimelo.” Yaava ndeeno.
\v 31 Baheene uNguluvi wáawona kiija, shila shiinu shina wáwumba, shaava shinofu mandu. Shaava shaamihe, lwava lwamilaawu, ili lyava lijuva lya mutanda.
\c 2
\p
\v 1 Baheene uwulanga, inyi ni fiinu fyona fina fili umo fyakwilana.
\s Ilijuva lya fungati
\p
\v 2-3 Ilijuva lya fungati uNguluvi akhandi amalile insengo yaakwe iya kiwumba, ndeeno ilijuva ilyo wátuuyaga. UNguluvi wáliyimiilila ilijuva ilyo ilya fungati, wálibaagula live linofu kwa kiiva wátuuyaga.
\s Umuunu umugoosi nu mudala ku Edeni
\p
\v 4 Isi siseene mola sa kiwumbwa kwa wulanga ni nyi. Ilijuva lilila uMutwa uNguluvi\f + \fr 2:4 \fq UMutwa uNguluvi: \ft Yimba iliswi \fqa Mutwa\fqa* mu Maswi aMahensa.\f* pina wáwumbaga uwulanga ni nyi,
\v 5 kukhandi kusiina fimelo fyofyona pashaanya ya nyi, kwa kiiva umwene akhandi asitonyeese inoonya mu nyi. Khanji, kukhandi kusiina umuunu wa kilima.
\v 6 Leelo, ifisansa fyahumyaga amalenga pansi pa nyi, gayalaalila mu nyi yoona.
\p
\v 7 Baheene, uMutwa uNguluvi wámuwumbile umuunu mugoosi kwa lilongo lya nyi. Wámupuuhila mu mula imuyila ya wuumi, umuunu wáava muumi.
\p
\v 8 Khanji wávyala ishiisi sha Edeni kunena. Umo wámuviikha umuunu uyo yuna akhandi amuwumbile.
\v 9 Mu shiisi umo, wálemfya shila mupishi guna gudobokhwa pa meeho na gufwaya kiliiwa. Paakhati naakhati ya shiisi kukhandi kuna mupishi gwa wuumi nu mupishi ugwa kimanya amanofu na mavi.
\p
\v 10 Lino, ukho ku Edeni kukhandi kuna mukhoga guna guveyula amalenga mu shiisi. Kihuma apo, gwabagunkhana gaava makhoga gana.
\v 11 Ilitaawa lya mukhoga gwa wutasi gutambulwa Pishoni, ugo gugwene gupilima inyi yoona ya Havila, pina pana sahaabu.
\v 12 Isahaabu ya nyi yila nofu. Khanji kuna ngaagulwa yina yinunshilila yitambulwa Bedola na mangʼanga gina gingʼaala ngʼaala mandu aga lifungu likhome gina gitambulwa Shohamu.
\v 13 Ilitaawa lya mukhoga gwa wuvili gutambulwa Gihoni na gupilima inyi yoona iya Kushi.\f + \fr 2:13 \fq Kushi: \ft Inyi ya Kushi yisimanyikha wunofu kwa kiiva yikhandi uluvala lumonga ku nyi ya Mesopotamiya awu ku Esiyopiya. \f*
\v 14 Ilitaawa lya mukhoga gwa wutatu gutambulwa Tigilisi na malenga gijenda ulubali lwa kunena lwa nyi ya Ashuulu. Ilitaawa lya mukhoga gwa wuna gutambulwa Efulaati.
\p
\v 15 Ndeeno uMutwa uNguluvi akhandi amuviishile umuunu umugoosi uyo mu shiisi sha Edeni, ave iilima na kiyiyangalila.
\v 16 Wámulajisa umuunu uyo, wáaja, “Amakhomo ga mupishi gogoona ugwa mu shiisi ukwiliile kiilya.
\v 17 Leelo, usikhajelaga kiilya amakhomo ga mupishi ugwa kimanya amanofu na mavi, kwa kiiva ilijuva lina ukhalya hela, shiyooli ukhafwa.”
\p
\v 18 Baheene uMutwa uNguluvi wáhiiva kiija, “Lusili lunofu umugoosi uyu ave mwene duguli. Nisimugahile umutanjilisaaji umunofu uwa kihwanana nu mwene.”
\v 19 Wáwumbaga kihuma mu lilongo inkhanu soona ni nyuni soona. Wámutwalila umugoosi uyo, kiija aloleele, asisipeele mataawa mashi. Shila litaawa lina akhandi ikisitambulila, lyava litaawa lyanave.
\v 20 Ndeeno, umugoosi uyo wásipeela amataawa inkhanu soona isa kidiimwa, inkhanu soona isa mu lihakha ni nyuni soona. Leelo, asikhawoneeshe umutanjilisaaji umunofu uwa kihwanana nu mugoosi uyo.
\p
\v 21 Baheene, uMutwa uNguluvi wámuleetela umugoosi utulo tufuno, woope wágoneelela mandu. Apo wátoola uluvafu lwakwe lumo, pa luvafu pala wágubikha inyama.
\v 22 UNguluvi wálugaha uluvafu lula ulwa mugoosi lwava mudala, baheene wámutwala kwa mugoosi.
\v 23 Umugoosi uyo wáaja,
\b
\q “Lino, uyu lifupa kihuma mu mafupa gangu,
\q nyama kihuma mu nyama yangu!
\q Uyu asiive itambulwa ‘mudala’,
\q kiiva ahumile mwa mugoosi.”
\b
\p
\v 24 Lulwene umugoosi akhamulekha uwiihe nu maayi waakwe, asiikhale nu mudala waakwe, ndeeno vavili awo vasiive muvili gumo.
\p
\v 25 Umugoosi uyo nu mudala waakwe vakhandi bwinda, hata ndeeno vasikhaweene nsoni.
\c 3
\s Ishiyanso sha wunansi
\p
\v 1 UMutwa uNguluvi wáwumbaga inkhanu soona. Lino, injokha yikhandi nsugu kishila inkhanu iso soona. Ilijuva limonga, injokha yamujovela umudala, “Aasi, shiyooli uNguluvi wávajovelaga, ‘Musikhaliisaga amakhomo ga mapishi goona aga mu shiisi’?”
\v 2 Umudala wáyijovela injokha, “Amakhomo ga mapishi ga mu shiisi shoona tikwiliile kiilya.
\v 3 Leelo, uNguluvi wátujovelaga, ‘Musikhajelaji kiilya amakhomo ga mupishi guna guli paakhati ya shiisi, wala musikhajelaji kigupyasa. Nda mugahe ndeeno, mukhafwa.’”
\v 4 Injokha yamujovela umudala, “Shiyooli musikhafwa.
\v 5 UNguluvi wájovile ndeeno, kwa kiiva ameenye ilijuva pina mukhalya amakhomo ago, mukhava nu wumanyi. Omwe mukhalingaana nu Nguluvi, kimanya amanofu na mavi.”
\p
\v 6 Umudala uyo wáawona amakhomo ga mupishi gula gufwaya kiliiwa, munofu pa meeho, goope mupishi gwa luhala gudobokhwa. Baheene wátoola amakhomo, wáalya wámupeela nayu mugoosi waakwe, woope wáalya.
\v 7 Baaho vaava nu wumanyi, khanji vayimanya kiija vali bwinda. Vaahona amahamba ga mupishi ngaja gwa mujombe, vafwala.
\p
\v 8 Baheene uluhaavi lwa mepo lwa shinyiijuva, vapulikha amagulu ga Mutwa uNguluvi ijenda mu shiisi. Vatiila, vatyega mu mapishi, uNguluvi asikhavaagaga.
\v 9 Leelo uNguluvi wámushemeela umugoosi yula wáaja, “Wee, uli kwi?”
\v 10 Woope wámujovela, “Nakupulikha wijenda mu shiisi, natiila, kiiva one nili bwinda, natyega.”
\v 11 Baheene uNguluvi wámuposa, “Yu naani wákujovela kiija uli bwinda? Wuli! Owe waalya amakhomo ga mupishi guna nakulajisaaga usikhaliisaga?”
\v 12 Umugoosi wáaja, “Umudala uyu yuna wanipeelaga akhale noone, yumwene yuna wánipeela amakhomo ga mupishi ugo, naalya.”
\p
\v 13 Apo, uNguluvi wámuposa umudala yula, “Waagaha shi?” Umudala wáaja, “Injokha yanijanjilisa, naalya.”
\s Kiyiijilwa kwa njokha ni nyi
\p
\v 14 UMutwa uNguluvi wáyijova injokha,
\b
\q “Kwa kiiva wagagaha ago,
\q wayiijilwa owe kishila inkhanu soona!
\q Usiive witambala kwa wutumbu waakho,
\q insiku soona isa wiikhasi waakho, usiive wiilya amankundi.
\q
\v 15 One nikhavagaha musikhapulinkhanaga nu mudala uyo,
\q na mu shisafi shaakwe na mu shisafi shaakho.
\q Umwene akhakutova umutwe gwakho,
\q na yuuwe ukhamuluma ishinsikiliinyi.”
\b
\p
\v 16 Wámujova umudala,
\b
\q “Shiyooli nikhakuyonjelesesa uwuvafi waakho, uwa kisava kwakho,
\q kwa wuvafi ukhasava avaana.
\q Ilihaahi lyakho likhava kimutema umugoosi waakho,
\q leelo umwene akhakutema.”
\b
\p
\v 17 Baheene wámujova umugoosi,
\b
\q “Kwa kiiva wamupuliisa umudala waakho,
\q na waalya amakhomo ga mupishi guna nakukhaanaga kiilya,
\q inyi nayiyiijila kwa kiiva ya owe,
\q usiive wiilya ishakiilya kwa kisenga insengo inkhamu insiku saakho soona.
\q
\v 18 Inyi yikhakusavila amabalwe na mimfwa,
\q leelo owe ukhalya ifimelo ifya mu mugunda.
\q
\v 19 Usiive wiipata ishakiilya shaakho kwa kitwinkha
\q mbakha ilijuva lina ukhatina mu lilongo,
\q kwa kiiva owe wawumbwagwa kwa lilongo.
\q Owe uli mankundi na mu mankundi ukhatina.”
\b
\p
\v 20 Umugoosi yula uAdamu, wámutambulila umudala waakwe ilitaawa lyakwe Hawa,\f + \fr 3:20 \fq Hawa: \ft Litaawa lya Shihebulaniya. Uluganulo lwakwe, \fqa umuunu yuna muumi. \f* kwa kiiva umwene yu maayi wa vaanu woona.
\v 21 UMutwa uNguluvi wávagahila amafwasi ga nkwembe uAdamu nu Hawa, baheene wávafwasa.
\s UAdamu nu Hawa viidagwa mu shiisi
\p
\v 22 Apo uMutwa uNguluvi wáaja, “Lino, umuunu uyu wáava ngaja muyeesu kwa kiiva wáamanya amavi na manofu. Lino asilaave agolose iliwokho lyakwe ayave amakhomo ga mupishi ugwa kiiva muumi, alye, ave muumi shiluta.”
\v 23 Baheene uNguluvi wámudaga kihuma mu shiisi sha Edeni, alime inyi yina wáwumbilwagwa.
\v 24 Wáganile kivadaga uAdamu nu Hawa, uNguluvi wávaviikha avamalayikha va makelubi\f + \fr 3:24 \fq Avamalayikha va makelubi: \ft Iliswi lya Shihebulaniya. Uluganulo lwakwe, \fqa vamalayikha va Nguluvi vina viyangalila. \ft Yimba iliswi \fqa Malayikha\fqa* mu Maswi aMahensa.\f* ulubali lwa kunena lwa shiisi sha Edeni. Khanji wáviikha ipanga ya mooto yina yikhandi yiseetukha kuno na kuno, yiyangalila insila yina yiiluta ku mupishi ugwa wuumi.\fig |Adam and Eve 02.jpg|span||SGM Lifewords|UAdamu nu Hawa viidagwa mu shiisi|3:23-24\fig*
\c 4
\s UKayini nu Abeli
\p
\v 1 Lino, uAdamu wámuvejeela uHawa umudala waakwe, woope wásumula ulwanda, wámusava uKayini. UHawa wáaja, “UMutwa uNguluvi wánitanga naasava umwana mudiimi.”
\v 2 Paanyuma khanji wásumula ulwanda wámusava uAbeli, wáava munangʼana wa Kayini.
\p Vaganile kikula uAbeli wáava mudimaaji, uKayini wáava mulimaaji.
\v 3 Uluhaavi lumonga, uKayini wáahumya kwa Mutwa uNguluvi isadaakha isa nkungulo kihuma ku mugunda gwakwe.
\v 4 UAbeli woope wáahumya kwa Nguluvi ishadanda, insawa sa wutasi sina sineneepe. UNguluvi wánojelwa nu Abeli ni shadanda shaakwe.
\v 5 Leelo, asikhanojeelwe nu Kayini ni sadaakha yaakwe. Lino uKayini wákhalala mandu, uweeni waakwe wagonjana.
\p
\v 6 Baheene uNguluvi wámujova uKayini, “Kwashi wakhalala? Kwashi uweeni waakho wugonjeene?
\v 7 Shiyooli, nda ugahe wunofu usiyiitikhwe! Leelo nda ugahe fivi, umanyaje kiija uwunansi wukutegeeme, woope wukikudobokha, leelo wisakulwa uwumene.”
\s UKayini ikimubuda uAbeli
\p
\v 8 Ilijuva limonga uKayini wámujovile umunangʼana waakwe uAbeli, “Shokho ku magunda.” Pina vakhandi ku magunda ukho, uKayini wámuyalushila uAbeli wámubuda.
\p
\v 9 Baheene uMutwa uNguluvi wámuposa uKayini, “Ali kwi umunangʼana waakho?” UKayini wáaja, “Maanyi! Kwani one nili muyangalilaaji wa munangʼana wangu?”
\p
\v 10 UNguluvi wáaja, “Waagaha shi? Puliisa! Idanda ya munangʼana waakho yikinikhoolela kihuma mu nyi!
\v 11 Lino, nakuyiijila owe mu nyi yina yaangʼwa idanda ya munangʼana waakho yuna wamubuda.
\v 12 Pina ukhayilima inyi usikhakungula. Ukhava muunu wa kiyulutikha mu nyi, ugaya wiikhasi.”
\p
\v 13 UKayini wámujovela uNguluvi, “Amalava gangu makhome mandu, nisikwiliile kigugumila.
\v 14 Puliisa! Iminsiyaano ukinidaga kihuma mu nyi, one nisiifihwe kutali noowe. Lino, nisiive muunu wa kiyulutikha, nisiiva nisingamala mu nyi. Umuunu yoyoona yuna akhanyaaga, akhanibuda.”
\p
\v 15 Leelo uNguluvi wámujovela, “Ndaali! Umuunu yuna akhakubuda owe, akhahombesewa mala fungati.” Apo, uNguluvi wámuviikha uKayini ishimanyilo, kiija umuunu yoyoona yuna akhamwaga asikhamubudaga.
\v 16 Baheene uKayini wáwuukha pa Mutwa uNguluvi, wáaluta kikhala ku nyi ya Nodi,\f + \fr 4:16 \fq Nodi: \ft Litaawa lya Shihebulaniya. Uluganulo lwakwe, \fqa kiyulutikha.\f* ulubali lwa kunena lwa Edeni.
\s Avaana va Kayini
\p
\v 17 UKayini wámuvejeela umudala waakwe, wásumula ulwanda wámusava uHenoki. Uluhaavi ulo, uKayini akhandi isenga ilijumbi, baheene wálitambulila Henoki, ilitaawa lya mwanaakwe.
\v 18 UHenoki wámusavile uIladi, uIladi wámusavile uMehuyaheli, uMehuyaheli wámusavile uMetushayeli, uMetushayeli wámusavile uLameki.
\p
\v 19 ULameki wátoolaga vadala vavili, umudala wa wutasi akhandi itambulwa Ada, umudala uwa wuvili akhandi itambulwa Sila.
\v 20 UAda wámusavile uYabali. UYabali uyu yumwene linsina lya vala vina viikhala mu matinga na kidiima ifidiimwa.
\v 21 Ulukholo lwakwe wa Yabali akhandi itambulwa Yubali. UYubali uyu yumwene linsina lya vala vina viitova iligombo ni mbaasi.
\v 22 USila woope, wámusavile uTubali Kayini. Uyo akhandi muponda fyuma wa nkhonkholo sa shuuma ni shaaba. Uwulumbu wa Tubali Kayini akhandi itambulwa Naama.
\p
\v 23 ULameki wávajovela avadala vaakwe,
\b
\q “Ada nu Sila nipuliisi one!
\q Omwe vadala vangu, mupulisaaje amaswi gangu.
\q Namubudaga umugosiivaha kwa kiiva wánilemasaaga,
\q khanji namubudaga umudiimi kwa kinitesa.
\q
\v 24 UKayini nda akhahombesewa mala fungati,
\q shiyooli, uLameki akhahombesewa mala mashumi fungati ni fungati!”
\s USeeti nu Enoshi
\p
\v 25 Khanji uAdamu wámuvejeelaga umudala waakwe uHawa. UHawa wámusava umwana umudiimi, wámutambulila ilitaawa lya Seeti,\f + \fr 4:25 \fq Seeti: \ft Litaawa lya Shihebulaniya. Uluganulo lwakwe, \fqa uNguluvi wániyimiilila.\f* iijova, “UNguluvi wánipeela umwana uyunji, wápyanisa pa Abeli yuna wábudwagwa nu Kayini.”
\v 26 USeeti woope wámusava umwana, wámutambulila ilitaawa lya Enoshi. Uluhaavi ulo, avaanu vayansa kimufuunya uNguluvi kwa litaawa lyakwe ilya Mutwa.
\c 5
\s Ishisafi sha Adamu
\p
\v 1 Isi mola sa shisafi sha Adamu. Ilijuva lila uNguluvi pina wávawumbaga avaanu, wávawumbaga kwa shihwano shaakwe.
\v 2 Wávawumbaga umugoosi nu mudala, wávayimiilila na kivatambulila ilitaawa lyanave “vaanu.”
\p
\v 3 UAdamu wáganile kifisa maakha ligana limo na mashumi gatatu (130), wáasava umwana yuna ahwaneene nu mwene, wámutambulila ilitaawa lyakwe Seeti.
\v 4 UAdamu wáganile kimusava uSeeti, wákhalaga maakha magana munaana (800). Uluhaavi ulo, akhandi ana vaana avanji va shidiimi na va shihinja.
\v 5 Amaakha goona aga Adamu gina wákhalaga pa nyi apa, gaali maakha magana gonja na mashumi gatatu (930), baheene wáafwa.
\p
\v 6 USeeti wáganile kifisa maakha ligana limo na gasaanu (105), wámusava uEnoshi.
\v 7 USeeti wáganile kimusava uEnoshi, wáakhala maakha aganji magana munaana ni fungati (807). Uluhaavi ulo, akhandi ana vaana avanji ava shidiimi na va shihinja.
\v 8 Amaakha goona gina wákhalaga uSeeti pa nyi apa, gaali maakha magana gonja ni lishumi limo na gavili (912), baheene wáafwa.
\p
\v 9 UEnoshi wáganile kifisa maakha mashumi gonja, wámusava uKenani.
\v 10 UEnoshi wáganile kimusava uKenani, wákhalaga maakha aganji magana munaana ni lishumi limo na gasaanu (815). Uluhaavi ulo, akhandi ana vaana avanji ava shidiimi na va shihinja.
\v 11 Amaakha goona aga Enoshi gina wákhalaga pa nyi apa, gaali maakha magana gonja na gasaanu (905), baheene wáafwa.
\p
\v 12 UKenani wáganile kifisa maakha mashumi fungati, wámusava uMahalaleeli.
\v 13 UKenani wáganile kimusava uMahalaleeli, wáakhala maakha aganji magana munaana na mashumi gana (840). Uluhaavi ulo, akhandi ana vaana avanji ava shidiimi na va shihinja.
\v 14 Amaakha goona aga Kenani gina wákhalaga pa nyi apa, gaali maakha magana gonja ni lishumi (910), baheene wáafwa.
\p
\v 15 UMahalaleeli wáganile kifisa maakha mashumi mutanda na gasaanu, wámusava uYaaledi.
\v 16 UMahalaleeli wáganile kimusava uYaaledi, wáakhala maakha aganji magana munaana na mashumi gatatu (830). Uluhaavi ulo, akhandi ana vaana avanji ava shidiimi na va shihinja.
\v 17 Amaakha goona aga Mahalaleeli gina wákhalaga pa nyi apa, gaali maakha magana munaana na mashumi gonja na gasaanu (895), baheene wáafwa.
\p
\v 18 UYaaledi wáganile kifisa maakha ligana limo na mashumi mutanda na gavili (162), wámusava uHenoki.
\v 19 UYaaledi wáganile kimusava uHenoki wáakhala maakha aganji magana munaana (800). Uluhaavi ulo, akhandi ana vaana avanji ava shidiimi na va shihinja.
\v 20 Amaakha goona aga Yaaledi gina wákhalaga pa nyi apa, gaali magana gonja na mashumi mutanda na gavili (962), baheene wáafwa.
\p
\v 21 UHenoki wáganile kifisa maakha mashumi mutanda na gasaanu, wámusava uMetuseela.
\v 22 UHenoki wámuyinatilaga uNguluvi maakha magana gatatu (300). Uluhaavi ulo, akhandi ana vaana avanji ava shidiimi na va shihinja.
\v 23 Amaakha goona aga Henoki gina wákhalaga pa nyi apa, gaali magana gatatu na mashumi mutanda na gasaanu (365).
\v 24 Kwa kiiva uHenoki wámuyinatilaga uNguluvi, lulwene wáyajilinkhanaga, kiiva uNguluvi wámutoolaga.
\p
\v 25 UMetuseela wáganile kifisa maakha ligana limo na mashumi munaana ni fungati (187), wámusava uLameki.
\v 26 UMetuseela wáganile kimusava uLameki, wáakhala maakha aganji magana fungati na mashumi munaana na gavili (782). Uluhaavi ulo akhandi ana vaana avanji ava shidiimi na va shihinja.
\v 27 Amaakha goona aga Metuseela gina wákhalaga pa nyi apa, gaali magana gonja na mashumi mutanda ni gonja (969), baheene wáafwa.
\p
\v 28 ULameki wáganile kifisa maakha ligana limo na mashumi munaana na gavili (182) wáasava umwana.
\v 29 Wámutambulila umwana uyo ilitaawa lyakwe Nuhu,\f + \fr 5:29 \fq Nuhu: \ft Litaawa lya Shihebulaniya. Uluganulo lwakwe, \fqa kituuya kwa wunofu. \f* kuno iijova, “Uyu yumwene akhatuyishilisa inumbula seesu kwa nsengo seesu isa malava makhome ga mawokho geesu mu nyi. Inyi iyi yoona uMutwa uNguluvi wáyiyiijilaga.”
\v 30 ULameki wáganile kimusava uNuhu, wáakhala maakha aganji magana gasaanu na mashumi gonja na gasaanu (595). Uluhaavi ulo, akhandi ana vaana avanji ava shidiimi na va shihinja.
\v 31 Amaakha goona aga Lameki gina wákhalaga pa nyi apa, gakhandi magana fungati na mashumi fungati ni fungati (777), baheene wáafwa.
\p
\v 32 UNuhu wáganile kifisa maakha magana gasaanu (500), wávasava uSheemu, uHamu nu Yafeti.
\c 6
\s Uwunansi wa vaanu
\p
\v 1-2 Avaanu vayansaaga kiyonjelela na kiyalaalila pa nyi apa. Avaana va shidiimi va Nguluvi\f + \fr 6:2 \fq Avaana va shidiimi va Nguluvi: \ft Iliswi ili lya Shihebulaniya. Uluganulo lwakwe lusimanyikha wunofu. Yikwiliile kiiva fiinu fya kushaanya ukho, fina fimanyikha kiiva fina ngufu mandu awu vaanu vina vakwiliile kiiva vana ngufu nyinshi isa kiilwa. \f* vavaaga avahinja va vaanu vanofu mandu na vavatoola kiiva vadala vaanave ngaja shina vavageene.
\v 3 Baheene uMutwa uNguluvi wáaja, “Inumbula yangu yisikhasigala mwa muunu\f + \fr 6:3 \fq Inumbula yangu yisikhasigala mwa muunu: \ft Uluganulo ulunji lukwiliile kiiva, \fqa Inumbula yangu yisimenana nu muunu.\f* nsiku soona, kwa kiiva umwene wa kiifwa. Insiku saakwe sikhava maakha ligana limo na mashumi gavili (120).”\f + \fr 6:3 \fq Maakha ligana limo na mashumi gavili (120): \ft Apa uluganulo lwakwe lusimanyikha wunofu. Leelo, uluganulo ulunji lukwiliile kiiva, \fqa Maakha gina gaali inoonya inkhome yishaanali ni shisansa sha malenga kiyansa. \f*
\p
\v 4 Uluhaavi ulo avaana va shigoosi va Nguluvi vakhandi vijenda na vahinja va vaanu baheene vaava viisava avaana vaanave. Avaana ava vatambulwagwa Vanefili, ava vakhandi vagoosi vanya ngufu na vakhandi vimanyikha mandu.
\p
\v 5 UMutwa uNguluvi wáwaaga uwunansi wa vaanu ava wukhome mu nyi yoona, na uluhaavi loona amahiiva goona aga vaanu gakhandi ga wunansi hela.
\v 6 Wásigitikha mandu kwa kivawumba avaanu pa nyi apa, apo inumbula yaakwe yaaluma mandu.
\v 7 Lino, wáaja, “Nikhavabuda avaanu woona vina navawumbaga pa nyi apa, kiyansa avaanu mbakha inkhanu soona, ifiinu fina fitambala ni nyuni sa kushaanya. Khanji nihiiva kwashi navawumbaga!”
\v 8 Leelo, uNuhu wámushendefyaga uNguluvi.
\s UNuhu ni shipugo ishikhome
\p
\v 9 Iyi yiyeene mola ya Nuhu. UNuhu akhandi muunu mugolofu yuna agaya mangʼuulo pa Nguluvi, uluhaavi lwa vaanu vaakwe.
\v 10 UNuhu akhandi na vaana vatatu va shigoosi, uSheemu, uHamu nu Yafeti.
\p
\v 11-12 Lino, uNguluvi wáyiloleelaga inyi, wáyaaga kiija, yinanjiishe mandu na vaanu woona vaveele vanansi na vanya mapuli. Khanji shila shiinu shina shuumi shikhandi shiigaha uwunansi.
\v 13 Baheene uNguluvi wámujovela uNuhu, “Nalamula kivabuda avaanu woona kwa kiiva vayimemiise mandu inyi uwunansi. Shiyooli nisivabude woona lumo ni nyi!
\p
\v 14 “Lino tenda ishipugo shikhome mandu isha mabaani ga muvanga, tenda imwandi mukhati yaakwe ushipashe umupulya mukhati na kunja.
\v 15 Ishipugo shina ukhatenda shiveesaje ndeeni, uwutali waakwe wuve mawokho\f + \fr 6:15 \fq Mawokho: \ft Liwokho limo vakhandi vipiima kiyansisa ku ndole mbakha ku nkhokholo, insiku isi yiiva nusu miita.\f* magana gatatu (300), uwupapaate waakwe wuve mawokho mashumi gasaanu, kiluta kushaanya yive mawokho mashumi gatatu.
\v 16 Ishipugo shive sha juulu sitatu nu mulyango gumo mukhome mu luvafu. Usenje ulwansa na uleshe imwenshe ya liwokho limo paakhati ya luhengo nu lwansa.\fig |noah building the ark.jpg|span|6:14-16|SGM Lifewords|UNuhu isenga ishipugo ishikhome|6:14-16\fig*
\p
\v 17 “Puliisa, nalamula kileeta ulufuwukho mu nyi yoona, kiija shila shiinu ishuumi shifwe.
\v 18 Leelo, nifinga kunyaakho kiija, owe usiyinjile mu shipugo lumo nu mudala waakho na vanaakho na vakhamwanaakho.
\v 19 Uyinjise shila shiwumbwa shina shuumi fivili fivili, shimo shigoosi na shimo shidala, baheene fikulushe lumo noowe.
\v 20 Shila nyuni, inkhanu sa mu lihakha ni sa kidiimwa na shila shiinu shina shitambala pansi, ifyo fyona fiyinse kunyaakho fivili fivili, baheene fikulushe.
\v 21 Utoole ishakiilya shinshi ushiviishe, ushiyangalile kwa kiiva yeenyu ni nkhanu.”
\p
\v 22 UNuhu wáagaha goona ngaja shina uNguluvi akhandi amulajiise.
\c 7
\s Inoonya ni fisansa fya malenga figubutukha mu nyi yoona
\p
\v 1 Apo, uMutwa uNguluvi wámujovela uNuhu, “Yinjila mu shipugo na vaanu va mu nanda yaakho, kwa kiiva nakwaga yuuwe hela mu vaanu woona kiija uli mugolofu.
\v 2 Toola inkhanu soona sina sifwaya kihumisiwa ishadanda shina sishwali sive fungati fungati, indala ni ngoosi. Leelo, inkhanu sina sisifwaya kihumisiwa ishadanda shina sishwali, toola yimo yimo, indala ni ngoosi.
\v 3 Khanji toola inyuni shina sishwali fungati fungati. Gaha ndeeno baheene inkhanu soona ni nyuni soona, sisigale baaha pa nyi sisavane khanji.
\v 4 Pina sikhashila nsiku fungati, nikhaleeta inoonya yina yikhatoonya ishiminsi shoona ni shilo shoona kwa nsiku mashumi gana. Shila shiinu ishuumi shina nashiwumbaga pa nyi apa, nikhashibuda.”
\v 5 UNuhu wáagaha goona ngaja shina uNguluvi akhandi amulajiise.
\p
\v 6 Uluhaavi lwa fisansa fya malenga ni noonya pina fyagubikhaga inyi, uNuhu akhandi afisiise maakha magana mutanda (600).
\p
\v 7 UNuhu nu mudala waakwe, avanaakwe na vadala vaanave vayinjilaga mu shipugo, kiija vakulushe kiifwa kwa lufuwukho lwa malenga.
\v 8 Inkhanu sina sifwaya kihumisiwa ishadanda, inkhanu sina sisifwaya kihumisiwa ishadanda, inyuni na fyona fina fitambala pashaanya pa nyi,
\v 9 fyayinjilaga fivili fivili mu shipugo muna akwali uNuhu, indala ni ngoosi ngaja uNguluvi shina akhandi amulajiise.
\v 10 Insiku fungati saganile kishila, baheene inoonya ni fisansa fya malenga fyayansa kimemya amalenga inyi yoona.
\s Imfwa ya fiinu fyona fina fyumi
\p
\v 11 Ilijuva lya ishumi ni fungati lya mwesi gwa wuvili gwa mwakha gwa magana mutanda (600), kihuma uNuhu pina wásawaagwa, ilijuva ilyo lilyene ifisansa ifikhome ifya malenga fyagubutukhaga kwa ngufu, amalyango ga noonya kihuma ku wulanga gadindukhaga.
\v 12 Inoonya yatoonyaga nsiku mashumi gana, ishilo shoona ni shiminsi shoona.
\v 13 Ilijuva lilila uNuhu nu mudala waakwe na vanaakwe, uSheemu, uHamu nu Yafeti na vadala vaanave vayinjilaga mu shipugo.
\v 14 Vayinjilaga aveene ni nkhanu soona isa mu lihakha, ifidiimwa fyona, shila shiwumbwa shina shitambala pansi, shila nyuni na shila shinya mapapanikho fina fishwali fyayinjilaga.
\v 15 Ifiinu fyona fina fyumi fyayinjilaga fivili fivili mu shipugo muna akhandi uNuhu.
\v 16 Fyayinjilaga ifidala ni figoosi ngaja shina uNguluvi wámujovaga uNuhu. Apo baheene uMutwa uNguluvi wámudindila umulyango.
\p
\v 17 Inoonya ni fisansa fya malenga gayimemya inyi gakunukha kwa nsiku mashumi gana. Amalenga gayonjelelaga gatupula ishipugo pashaanya.
\v 18 Amalenga gayenjelela na kimema mandu, baheene ishipugo shayembeela pashaanya ya malenga.
\v 19 Amalenga gayonjelela mandu na kigubikha ifidunda fyona ifitali ifya mu nyi.\fig |ark floating.jpg|span||SGM|Ishipugo shiyembeela mu malenga|7:18\fig*
\v 20 Amalenga gayonjelela mbakha gagubikha ifidunda fyona ifitali, kihuma pashaanya ya fidunda shijelo sha liwokho mbakha ku nkhokholo ishumi na gasaanu.
\v 21 Shila shiinu ishuumi, inkhanu sa mu lihakha, ifidiimwa, inyuni, ifiinu fyona fina fitambala na vaanu, shila shiinu shaafwa.
\v 22 Shila shiinu pashaanya pa nyi, shina shituuya shafwisaga.
\v 23 Ndeeno, uMutwa uNguluvi wáabuda shila shiinu shina shuumi pashaanya ya nyi, avaanu, ifidiimwa, inkhanu isa mu lihakha, ifiinu fina fitambala mu nyi ni nyuni. Wásigalaga uNuhu na vaanu vina akhandi nawo ni fiinu fina akhandi nafyo hela mu shipugo.
\v 24 Amalenga gagubikha inyi kwa nsiku ligana limo na mashumi gasaanu (150).
\c 8
\s Kisheepukha kwa malenga ga noonya ni fisansa fya malenga
\p
\v 1 Apo, uNguluvi wámusuukwa uNuhu, ni nkhanu soona isa mu lihakha ni sa kidiimwa fina akhandi nafyo mu shipugo. Wáleeta ilipepo ilikhali mu nyi, baheene amalenga gayansa kisheepukha.
\v 2 Wádinda ifisansa ifikhome ifya malenga na malyango ga noonya aga ku wulanga, inoonya wáyiyiimya.
\v 3 Amalenga gayitenekha kisheepukha, saganile kifikha nsiku ligana limo na mashumi gasaanu (150), kihuma inoonya yiyanse kitoonya, amalenga gaava gashepwishe mandu.
\v 4 Ilijuva lya ishumi ni fungati lya mwesi gwa fungati, ishipugo shasagama mu fidunda fya Alalati.
\v 5 Amalenga gayitenekha kisheepukha lushe lushe. Ilijuva lya wutasi lya mwesi gwa ishumi pashaanya pa fidunda pawonekha.
\p
\v 6 Saganile kishila nsiku mashumi gana, uNuhu wádindula indwi ya shipugo yina akhandi atendile.
\v 7 Wáahumya inkhahoove panja, yoope yisikhatinile, yayitenekhaga kigulukha ukho na ukho mbakha amalenga gayuuma mu nyi.
\p
\v 8 Baheene uNuhu wáahumya inkunda, kiija amanye amalenga nda gayuuma.
\v 9 Leelo, inkunda yila yisikhalwajile uluvala luna luvateeme, yaawuya ku shipugo kiiva amalenga gakhandi gashaanali gagubiishe inyi yoona. UNuhu wágolosa iliwokho, wáyikhata inkunda yila, wáyigomosa mu shipugo.
\v 10 Wáhepelesa insiku isinji fungati, khanji wáyihumya inkunda yila.
\v 11 Inkunda yaganaga kitina uluhaavi lwa shaamihe, yayinsa ni lihamba linya lulemba ilya mupishi gwa museyituni mu mulomo gwakwe. Baheene uNuhu wáamanya kiija amalenga gaasila mu nyi.
\v 12 UNuhu wáhepelesa khanji nsiku isinji fungati, wáyihumya inkunda yila, leelo yisikhatinile.
\s UNuhu iihuma mu shipugo
\p
\v 13 UNuhu wáganile kifisa maakha magana mutanda nu gumo (601), ilijuva lya wutasi ilya mwesi gwa wutasi, amalenga gakhandi gayuumile nyi yoona. UNuhu wágubutula umugubishilo gwa shipugo, wáganile kiloleela wáawona inyi yiyuumile.
\v 14 Ilijuva lya mashumi gavili ni fungati ilya mwesi gwa wuvili, inyi yoona yikhandi yiyuumile.
\p
\v 15 Apo baheene uNguluvi wámujovela uNuhu,
\v 16 “Huma mu shipugo owe, umudala waakho, avanaakho na vakhamwanaakho.
\v 17 Uhumye kunja inyuni, ifidiimwa, inkhanu, ni fiwumbwa fyona fina fitambala. Ifiwumbwa fyona, five fisavilana na kiyalaalila mu nyi yoona.”
\p
\v 18 Baheene uNuhu wáahuma mu shipugo nu mudala waakwe, avanaakwe na vakhamwanaakwe.
\v 19 Ifidiimwa, inkhanu sa mu lihakha, inyuni ni fiinu fina fitambala fina fili paayo paayo, fyona fyahuma kwa kilunjilisania.
\s UNuhu iihumya ifyadanda kwa Nguluvi
\p
\v 20 UNuhu wámusenjela uMutwa uNguluvi uluvala ulwa kihumisa ishadanda. Wáakhata shila nkhanu yimo ni nyuni yimo yina yifwaya ku mafuunyo, wáahumya kwa Nguluvi ifyadanda.\fig Noah bringing sacrifices|Noah bringing sacrifices.jpg|span|8:20|SGM Lifewords|UNuhu iihumya ifyadanda|8:20\fig*
\v 21 UNguluvi wáyamba umununsi gwa shadanda sha Nuhu na wánojelwa, baheene wáaja, “Shiyooli, nisikhayiyiijila kwa kiyinanga inyi khanji kwa kiiva ya vaanu, kiiva naamanya inumbula ya muunu yina wunansi kihuma uwaana waakwe. Nisikhafibuda khanji ifiinu fina fyumi ngaja shina nagahaga.
\q
\v 22 Nsiku soona mu nyi kukhava nu luhaavi ulwa,
\q kivyala na kikungula,
\q ishipepo ni lifushe,
\q ishifuku nu lujuva,
\q ishilo ni shiminsi,
\q shiyooli fisikhayiima.”
\c 9
\s UNguluvi ifinga kwa Nuhu
\p
\v 1 Apo, uNguluvi wámuyimiilila uNuhu na vanaakwe iijova, “Musave, muyooloshe, muyimemye inyi.
\v 2 Ifidiimwa fyona, inkhanu isa mu lihakha soona isa mu nyi, inyuni soona, ifiinu fina fitambala ni nswi soona sikhavatiila, one navapeela musiyangalile.
\v 3 Ifiinu fyona ifyumi fisiive fyakiilya fyenyu. Lino nikivapeela ifi fyona ngaja shina navapeelaga ifimelo fyona.
\p
\v 4 “Lino leelo, musikhajelaga kiilya inyama yina yili ni danda, kwa kiiva uwuumi wuli mu danda.
\v 5 Umuunu yuna akhamubuda umuyine, woope nikhamuhiga afwe! Shiyooli idanda iya wuumi weenyu nikhayisakula kwa shila muunu na kwa shila nkhanu.
\v 6 Namuwumbaga umuunu kwa shihwano shangu,\f + \fr 9:6 \xt Yimba mu litaafili lya Shiyanso 1:26.\f* ndeeno umuunu yuna akhamubuda umuunu, woope akhabudwa nu muunu.
\v 7 Lino omwe savaji, muyooloshe, muve vinshi muyalaalile nyi yoona.”
\p
\v 8 Baheene uNguluvi wámujovela uNuhu na vanaakwe,
\v 9 “Loleeli, one nifinga kunyeenyu, avaana veenyu ni fisafi fyenyu fyona,
\v 10 ifiinu fyona fina fyumi fina munafyo, inyuni, ifidiimwa, inkhanu isa mu lihakha, fyona fina fiihuma mu shipugo.
\v 11 Nifinga kunyeenyu kiija, nisikhafibuda khanji ifiinu fyona ifyumi kwa lufuwukho lwa malenga, kiiva nisikhaleeta khanji ulufuwukho lwa malenga kiyinanga inyi.”
\p
\v 12-13 Khanji uNguluvi wáaja, “Niviikha ilipingangʼombe lya noonya yangu ku wulanga, ilyo lilyene liwonensa ulufingo\f + \fr 9:12-13 \fq Ulufingo: \ft Yimba iliswi \fqa Lufingo\fqa* mu Maswi aMahensa.\f* lwangu ni nyi yoona. Isho shisheene shimanyilo sha lufingo lwangu lwa nsiku soona, luna nifinga kunyeenyu ni fiinu ifyumi fina munafyo ni fisafi fyenyu fyona.
\v 14 Uluhaavi luna nikhayigubikha inyi kwa mafunde, ilipingangʼombe lya noonya pina likhayiwonensa,
\v 15 one nikhakumbukha ulufingo lwangu kunyeenyu ni fiinu fyona ifyumi. Shiyooli, ulufuwukho lwa malenga lusikhabuda khanji ifiinu fyona ifyumi.
\v 16 Ilipingangʼombe lya noonya ilyo, pina likiyiwonensa mu mafunde nikhalyaga. Kwa kiiva ya ilyo nikhakumbukha ulufingo lwa shiluta luna one Nguluvi nafingaga ku fiwumbwa fyona.”
\v 17 Apo, baheene uNguluvi wámujovela uNuhu, “Ishiinu ishi shisheene shiwonensa ulufingo luna nifinjile ku fiinu fyona ifyumi, pa nyi apa.”
\s UNuhu na vanaakwe
\p
\v 18 Avaana va Nuhu vina vapoolile mu shipugo vakhandi, uSheemu, uHamu nu Yafeti. UHamu yumwene wiihe wa Kanaani.
\v 19 Awo vaveene vaana vatatu va shigoosi va Nuhu na kihuma kunyaanave avaanu vayalaliile nyi yoona.
\p
\v 20 UNuhu akhandi mulimaaji. Umuunu uyu yumwene akhandi wa wutasi kivyala isabiibu.
\v 21 Ilijuva limonga, uNuhu wángʼwesaga idivaayi mbakha wágaala, wáagona mu litinga lyakwe asiyifuniishe umwenda.
\v 22 UHamu, uwiihe wa Kanaani, wáwaaga uwubwinda wa wihaanave. Wáahuma panja, baheene wáaluta kivajovela avamaame.
\v 23 Leelo, uSheemu nu Yafeti vatoola umwenda, vaguviikha mu mavega gaanave, vaaluta shinyamugongo. Baheene vafunikha uwubwinda wa wihaanave. Uluhaavi luna viiluta kimufunikha, vakhandi vasetushiile kuna vahumile, kiija valeshe kiloleela uwubwinda wa wihaanave.
\v 24 UNuhu wáganile kigalalukha wámanyile shina wámugahilaga umuswamuve umunangʼana.
\v 25 Kwa kiiva ya ilyo wáaja,
\b
\q “UKanaani ayiijilwe!
\q Akhava muvanda mandu kishila avavanda woona kwa valukholo lwakwe.”
\b
\p
\v 26 Khanji wáaja,
\b
\q “Atunwajwe uMutwa uNguluvi wa Sheemu!
\q UKanaani ave muvanda wa Sheemu.
\q
\v 27 UNguluvi asiyenjelese insala sa Yafeti.
\q UYafeti nu Sheemu vakhale wunofu luvala lumo.
\q UKanaani ave muvanda wa Yafeti.”
\b
\p
\v 28 Ulufuwukho lwa malenga lwaganile kishila, uNuhu wákheele maakha magana gatatu na mashumi gasaanu (350).
\v 29 Ndeeno wáfwisaga ana maakha magana gonja na mashumi gasaanu (950).
\c 10
\s Ifisafi fya Nuhu
\p
\v 1 Inoonya ni fisansa fya malenga fyaganile kishila, avaana va Nuhu, uSheemu, uHamu nu Yafeti vakhandi vana vaana. Ifi fifyene fisafi fya vaana vaanave.
\s Ifisafi fina fyahumaga kwa Yafeti
\p
\v 2 Avaana va Yafeti vava Gomeli, Magoogu, Madayi, Yavani, Tubali, Mesheki nu Tilasi.
\v 3 Avaana va Gomeli vava Ashikenasi, Lifati nu Togama.
\v 4 Avaana va Yavani vava Elisha, Talashiishi, Kitimu nu Dodanimu.
\v 5 Awo vaveene vakhandi fikholo fya vaanu vina vakhandi viikhala mu nyi sina sili mu mbalamo ya bahali, shila vaanu va nyi iso ni fimyanja fyanave ni fikholo fyanave.
\s Ifisafi fina fyahumaga kwa Hamu
\p
\v 6 Avaana va Hamu vava Kushi, Misili, Puti nu Kanaani.
\v 7 Avaana va Kushi vava Seba, Havila, Sabata, Lama nu Sabuteka. Avaana va Lama vava Sheeba nu Dedani.
\p
\v 8 UKushi wásavaga umwana uyunji yuna akhandi itambulwa Nimilodi. UNimilodi wáyansa kikula wáava muunu munya ngufu mandu nu ludali mu nyi.
\v 9 UNimilodi akhandi mufwimaaji wa shiyooli mu nyi, lulwene kuna mfitikho yina yiijova, “Owe uli ngaja uNimilodi, umufwimaaji wa shiyooli pa Mutwa uNguluvi.”
\v 10 Amajumbi gina wáyansaaga kigatema uNimilodi gakhandi aga, iBabeeli, iEleki, iAkaadi ni Kaline mu nyi ya Shinaali.\f + \fr 10:10 \fq Shinaali: \ft Litaawa lya Shihebulaniya. Ilitaawa ilinji, \fqa Babeeli.\f*
\v 11 Kihuma ukho wálutile mbakha ku nyi ya Ashuulu, wásenga amajumbi ga Ninaawi, Lehoboti-Ili, Kala
\v 12 ni Leseni. Ilijumbi ili, lili paakhati ya lijumbi lya Ninaawi ni lijumbi ilikhome ilya Kala.
\p
\v 13 UMisili akhandi wiihe wa Valuudi, Vaanamimu, Valehaabi, Vanafutuhi,
\v 14 Vapatilusi, Vakasiluhi (awo vaveene linsina lya Vafilisiti) na Vakafitoli.
\p
\v 15 UKanaani wámusava uSidoni umwanaakwe wa wutasi, khanji wámusava uHeti.
\v 16 Khanji akhandi wihaanave wa Vayebusi, Vaamoli, Vagiligashi,
\v 17 Vahivi, Vaaliki, Vasini,
\v 18 Vaaluvadi, Vasemali na Vahamati. Insiku saganile kishila, ishikholo sha Kanaani shapalankheene.
\v 19 Insala ya Vakanaani yayansaaga ku Sidoni kiluta ulubali lwa kunyagamo ulwa Gelaali ni Gasa. Khanji uluvala ulo lwajelaga ulubali lwa kunena ulwa ku Sodoma, Gomola, Adima, Seboyimu mbakha Lasha.
\v 20 Awo vaveene vaana va Hamu, fikholo fyanave, fimyanja fyanave, nyi saanave na vaanu va nyi saanave.
\s Ifisafi fina fyahumaga kwa Sheemu
\p
\v 21 USheemu, maame mukhome wa Yafeti, yumwene akhandi wiihe wa Vaebeeli woona.
\p
\v 22 Avaana va Sheemu vava Elamu, Ashuulu, Alifakisadi, Luudi nu Alaamu.
\v 23 Avaana va Alaamu vava Usi, Huuli, Geteli nu Mashi.
\v 24 UAlifakisadi yumwene akhandi wiihe wa Sheela, woope uSheela wámusava uEbeeli.
\v 25 UEbeeli wásavaga vaana vavili. Uwa wutasi wámutambulilaga ilitaawa lya Peleegi, kwa kiiva uluhaavi ulo avaanu va nyi vakhandi vipalankhanisiwa. Uwa wuvili wámutambulilaga Yokitani.
\v 26 Avaana va Yokitani vava Alimodadi, Shelefu, Hasalimaweti, Yeela,
\v 27 Hadolamu, Usaali, Dikila,
\v 28 Obali, Abimaheli, Sheeba,
\v 29 Ofili, Havila nu Yobabu. Awo woona vakhandi vaana va Yokitani.
\v 30 Inyi yina vakhandi viikhala yikhandi yiyansisa ku Mesha mbakha ku Sefali, inyi ya fidunda fina fili kunena.
\v 31 Awo vaveene vaana va Sheemu, kwa fikholo fyanave, fimyanja fyanave, mu nyi saanave na vaanu va nyi saanave.
\p
\v 32 Ifi fifyene fisafi fya vaana va Nuhu fina filunjiliseenie ni fisafi fyanave na vaanu va nyi saanave. Lwaganile kishila ulufuwukho lwa malenga, avaanu vayalaliile mu nyi yoona.
\c 11
\s Umunaala umutali mandu ugwa ku Babeeli
\p
\v 1 Uluhaavi ulo, avaanu woona va nyi vakhandi shimyanja shimo ni shilogolo shimo.
\v 2 Yaava kiija, avaanu vaganile kiyansa kihaama kihuma kunena, vaafikha ku lunyikha lwa Shinaali, baheene vayansa kikhala ukho.
\p
\v 3 Insiku saganile kishila, vajovelana vaaja, “Vayaa! Tilute, tifyatule amatofaali, tiganyaanye wunofu.” Ndeeno, vaava na matofaali aga kipyanisa pa mangʼanga, ni lami kipyanisa pa sementi.
\v 4 Khanji vajovelana vaaja, “Lino, tilute tisenje ilijumbi nu munaala mutali mandu. Pashaanya ya munaala ugu pawudugo gufishe ku wulanga, ndeeno ilitaawa lyesu live limanyikha tileshe kipalankhana mu nyi yoona.”\fig |tower of babel being built.jpg|span||SGM Lifewords|Avaanu va ku Babeeli visenga umunaala|11:4-5\fig*
\p
\v 5 Leelo, uMutwa uNguluvi wáyiikha pansi, kiija alyaje ilijumbi nu munaala gula guna vakhandi visenga avaanu.
\v 6 Apo, wáaja, “Avaanu awo vaanu va nyi yimo, ishilogolo shaanave shimo na ishi shiyanso hela sha gala gina viyansa kigasenga. Shoshoona shina vidobokha kisenga, vangasenga ngaja shina vidobokha.
\v 7 Lino, shoshi tiyiishe pansi, tishinanje ishilogolo shaanave, baheene vapootwe kipulinkhana.”
\p
\v 8 Apo, uMutwa uNguluvi wávapalankhania mu nyi yoona, woope vaalekha kisenga ilijumbi lila.
\v 9 Lulwene, ilijumbi lila lyatambulwa Babeeli,\f + \fr 11:9 \fq Babeeli: \ft Litaawa lya Shihebulaniya. Uluganulo lwakwe, \fqa kihansinkhania hansinkhania. \ft Yimba iliswi \fqa Babeeli\fqa* mu Maswi aMahensa.\f* apo papeene pina wáhansinkhaniaga ifilogolo fya vaanu woona va nyi. Shiyooli, kihuma apo wávapalankhaniaga avaanu mu nyi yoona.
\s Ifisafi fya Sheemu mbakha uAbulaamu
\p
\v 10 Isi mola sa shisafi sha Sheemu. USheemu wáganile kifisa maakha mashumi ishumi, wámusava uAlifakisadi. Uluhaavi ulo gakhandi gashilile maakha gavili kihuma ulufuwukho ulwa malenga kishila.
\v 11 USheemu wáganile kimusava uAlifakisadi, wákheele maakha magana gasaanu (500). Uluhaavi ulo, akhandi ana vaana va shidiimi na va shihinja.
\p
\v 12 UAlifakisadi wáganile kifisa maakha mashumi gatatu na gasaanu, wámusava uSheela.
\v 13 UAlifakisadi wáganile kimusava uSheela, wákheele maakha magana gana na gatatu (403). Uluhaavi ulo, akhandi ana vaana va shidiimi na va shihinja.
\p
\v 14 USheela wáganile kifisa maakha mashumi gatatu, wámusava uEbeeli.
\v 15 USheela wáganile kimusava uEbeeli, wákheele maakha magana gana na gatatu (403). Uluhaavi ulo, akhandi ana vaana avanji ava shidiimi na va shihinja.
\p
\v 16 UEbeeli wáganile kifisa maakha mashumi gatatu na gana, wámusava uPeleegi.
\v 17 UEbeeli wáganile kimusava uPeleegi, wákheele maakha magana gana na mashumi gatatu (430). Uluhaavi ulo, akhandi ana vaana va shidiimi na va shihinja.
\p
\v 18 UPeleegi wáganile kifisa maakha mashumi gatatu, wámusava uLeewu.
\v 19 UPeleegi wáganile kimusava uLeewu, wákheele maakha magana gavili ni gonja (209). Uluhaavi ulo, akhandi ana vaana va shidiimi na va shihinja.
\p
\v 20 ULeewu wáganile kifisa maakha mashumi gatatu na gavili, wámusava uSeluugi.
\v 21 ULeewu wáganile kimusava uSeluugi wákheele maakha magana gavili ni fungati (207). Uluhaavi ulo, akhandi ana vaana va shidiimi na va shihinja.
\p
\v 22 USeluugi wáganile kifisa maakha mashumi gatatu, wámusava uNaholi.
\v 23 USeluugi wáganile kimusava uNaholi, wákheele maakha magana gavili (200). Uluhaavi ulo, akhandi ana vaana va shidiimi na va shihinja.
\p
\v 24 UNaholi wáganile kifisa maakha mashumi gavili ni gonja, wámusava uTeela.
\v 25 UNaholi wáganile kimusava uTeela, wákheele maakha ligana limo ni lishumi ni gonja (119). Uluhaavi ulo, akhandi ana vaana va shidiimi na va shihinja.
\p
\v 26 UTeela wáganile kifisa maakha mashumi fungati, wámusava uAbulaamu,\f + \fr 11:26 \fq Abulaamu: \ft Litaawa lya Shihebulaniya. Uluganulo lwakwe, \fqa daada yuna atunwilwe. \f* uNaholi nu Halani.
\s Ishisafi sha Teela
\p
\v 27 Isi mola sa shisafi sha Teela. Avaana va Teela vava Abulaamu, uNaholi nu Halani. UHalani wámusavaga uLooti.
\v 28 UTeela pina akhandi ashaanali muumi, uHalani wáfwisaga mu lijumbi lya Uli muna wásavilwagwa. Ilijumbi ilya Uli likhandi mu nyi ya Vakalidaayo.
\v 29 UAbulaamu nu Naholi vatoolaga. Umudala wa Abulaamu akhandi yu Salaayi, umudala wa Naholi akhandi yu Milika. UMilika akhandi nu wulumbu waakwe yuna itambulwagwa Isika. Woona ava vavili vakhandi vaana va Halani.
\v 30 USalaayi akhandi agaya mwana kwa kiiva akhandi mugumba.\fig |terach leaving homecountry.jpg|span||SGM Lifewords|UTeela na valukholo lwakwe vipoola mu Uli|11:31\fig*
\p
\v 31 Ilijuva limonga uTeela wávatoolaga uAbulaamu umwanaakwe, uLooti umusukulu waakwe umwana wa Halani nu Salaayi umukhamwanaakwe. Woona vapoola mu lijumbi lya Uli mu nyi ya Vakalidaayo, valungama insila iya kiluta ku nyi ya Kanaani. Leelo, vaganile kifikha ku lijumbi lya Halani, valamula kikhala ukho.
\v 32 UTeela wáfwililaga ku Halani akhandi ana maakha magana gavili na gasaanu (205).
\c 12
\s UNguluvi ikimuhaagula uAbulaamu
\p
\v 1 Ilijuva limonga uMutwa uNguluvi wámujoveele uAbulaamu, wáaja, “Wuukha ku nyi yaakho, uvaleshe avalukholo lwakho na vamaamo, ulute ku nyi yina nikhakuwonensa.
\v 2 Nikhakuyimiilila na kikuyoolosa, mukhava vinshi. Khanji ilitaawa lyakho likhamanyikha, kwa kiiva yaakho avaanu woona vakhayimiililwa.
\v 3 Avaanu vina vikikuyimiilila, nisivayimiilile, vina vikikuyiijila, nisivayiijile. Kwa kiiva yaakho avaanu woona ava mu nyi vakhayimiililwa.”
\p
\v 4-5 Baheene, uAbulaamu wáwuukha mu lijumbi lya Halani, ngaja uNguluvi shina akhandi amujoveele. Uluhaavi ulo akhandi ana maakha mashumi fungati na gasaanu. UAbulaamu wámutoola umudala waakwe uSalaayi, uLooti umuswamuve wa maame umuvaha, ni fiinu fyanave fyona fina vakhandi nafyo, lumo na vavanda vaakwe, vina vakhandi vavapatile ku Halani. Baheene vayitenekha nu lushuulo lwanave mbakha ku nyi ya Kanaani.
\p Wáganile kifikha ku Kanaani
\v 6 wáyitenekha kiluta mbakha wáafikha ku nyi ya Moole kuna kukhandi kuna mupishi umukhome umwalooni, ku lijumbi lya Shekemu. Insiku iso aVakanaani vakhandi viikhala mu nyi iyo.
\v 7 Baheene uNguluvi wámutwiwushila uAbulaamu, wámujovela wáaja, “Inyi iyi yiyeene nikhavapeela ishisafi shaakho.” Apo baheene uAbulaamu wásenga uluvala ulwa kihumisa ishadanda kwa Nguluvi.
\p
\v 8 Kihuma apo wáaluta ulubali lwa fidunda, kunena ya lijumbi lya Beteeli wásenga ilitinga lyakwe. IBeteeli yikhandi kusikha, ilijumbi lya Ayi likhandi kunena. Apo poope wámusenjela uNguluvi uluvala ulwa kihumisa ishadanda. Na apo baheene wámufuunya uNguluvi.
\v 9 Baheene uAbulaamu wáyansa kishuula, wáaluta ku Negebu, ulubali lwa kunyagamo ya nyi iya Kanaani.
\s UAbulaamu iiluta ku Misili
\p
\v 10 Uluhaavi ulo, injala yagwile ku nyi ya Kanaani. Injala iyo yaali nkhome mandu mbakha uAbulaamu wálamwile kiwuukha kiluta ku Misili kikhala kwa luhaavi lufupi.
\v 11 UAbulaamu pina akhandi ali nkholeela kifikha ku Misili, wámujovela umudala waakwe uSalaayi wáaja, “Puliisa! Nimeenye kiija owe uli mudala munofu.
\v 12 AVamisili nda vakwaje vasiijove, ‘Uyu mudala waakwe.’ Baheene vasinibude, leelo owe vasikubuda.
\v 13 Lino, uvajovelaje kiija owe uli wulumbu wangu, baheene vasinibuda kwa kiiva yaakho.”
\p
\v 14 Lino, vaganile kifikha ku Misili, aVamisili vamwaga umudala wa Abulaamu kiija munofu mandu.
\v 15 Avanandeje va Falawo, umutwa uwa ku Misili, vaganaga kimwaga uSalaayi kiija munofu, vaaluta vamusufya kwa mutwa, baheene vaatina kimutoola, vamutwala ku mbalino.
\v 16 UAbulaamu wágahilwagwa amanofu nu mutwa kwa kiiva ya Salaayi. Wápeelwa inkholo, ingʼombe, idogovi, ingamiya na vavanda va shigoosi na va shidala.\fig |hk00038c.tif|col|12:16|Horace Knowles and Louise Bass, The British and Foreign Bible Society, 1994|Ingamiya|12:16\fig*
\p
\v 17 Lino, kwa kiiva uSalaayi wátwalwagwa ku mbalino, uMutwa uNguluvi wámulafyaga uFalawo na vaanu woona ava mu nanda yaakwe, kwa matamu makhome.
\v 18 Apo, uFalawo wámushemeela uAbulaamu wámuposa wáaja, “Liswi lishi ili lina wanigahila? Kwashi usikhanijoveele kiija uyu mudala wangu?
\v 19 Wanijovelaga kiija uyu wulumbu waakho, baheene one namutoola ave mudala wangu. Lino, umudala waakho uyu, mutoolaga, muwuyaje kunyeenyu!”
\v 20 UFalawo wálajisa avaanu vaakwe kiija vamusindishile uAbulaamu nu mudala waakwe nu wusi waakwe woona wuna akhandi anawo.
\c 13
\s UAbulaamu nu Looti vibagunkhana
\p
\v 1 Ndeeno uAbulaamu wáwuukha ku Misili, wámutoola umudala waakwe, uwusi waakwe woona nu Looti, wáaluta ku Negebu, kunyagamo ya Kanaani.
\v 2 Uluhaavi ulo, uAbulaamu akhandi akwavile ifiinu finshi, akhandi ni fidiimwa, ihela ni sahaabu.
\p
\v 3 Kihuma kunyagamo ukho, wáyansa kihaamila mbali nyinshi, mbakha wáafikha paakhati ya lijumbi lya Beteeli ni lya Ayi, uluvala luna akhandi asenjile ilitinga ulwamwandi.
\v 4 Apo baheene pina wáali asenjile uluvala lwa kihumisa ishadanda. Ukho uAbulaamu wámufuunya uNguluvi kwa litaawa lyakwe ilya Mutwa.
\p
\v 5 Baheene uLooti yuna akhandi ishuula nu Abulaamu, woope akhandi nu wusi winshi mandu. Akhandi akwavile ingʼombe, imene ni nkholo, akhandi ana mudala, avaana na vavanda vinshi.
\v 6 Ifidiimwa fyanave fikhandi finshi mandu, ndeeno, inyi yila yikhandi yisikivakwila uAbulaamu nu Looti kikhala lumo.
\v 7 Lulwene avadimaaji va Abulaamu na va Looti vakhandi vidalinkhana. Khanji uluhaavi ulo, kukhandi kuna Vakanaani na Vapeleesi vina vakhandi viikhala mu nyi yila.
\p
\v 8 UAbulaamu wáganile kiwona ndeeno, baheene wámujovela uLooti wáaja, “Miyaa, tisikhayansaaga kidalinkhana ose awu avadimaaji veesu, kiiva tili lukholo.
\v 9 Lino nikikulomba tibagunkhane. Owe, loleela inyi iyi yoona yina ukiyaaga. Nda widobokha kiluta uluvala ulwa kunshiji, one nisiilute uluvala ulwa kundiilo. Nda widobokha kiluta uluvala ulwa kundiilo, one nisiilute uluvala ulwa kunshiji.”
\p
\v 10 ULooti wáganaga kiyiima na kiloleela kwa kutali, baheene wályaga ilifunkho lyona ilya mukhoga ugwa Yolodani, mbakha ilijumbi ilya Sowaali. Wályaga lina malenga minshi, ngaja inyi iya Misili na mu shiisi sha Edeni.\f + \fr 13:10 \fq Shiisi sha Edeni: \ft Uluvala ulu lulwene luna lukhandi ishiisi ishinofu mandu, shina avaanu va wutasi uAdamu nu Hawa vavishilwagwa shila shiinu nu Nguluvi. Kwa Shihebulaniya yiyandiikhwe, \fqa shiisi sha Mutwa uNguluvi. \f*\f + \fr 13:10 \xt Yimba mu litaafili lya Shiyanso 2:10.\f* Uluhaavi ulo, uMutwa uNguluvi akhandi asinagananje amajumbi ga Sodoma ni Gomola.
\v 11 Ndeeno uLooti wáhaagula ilifunkho lyona ilya Yolodani, wáaluta kunena. Avaanu vavili awo, vabagunkhana.
\v 12 UAbulaamu wásigala mu nyi ya Kanaani. ULooti wáakhala paakhati ya majumbi gina gakhandi gali mu lifunkho lila, wásenga ilitinga nkholeela ni lijumbi lya Sodoma.
\v 13 Leelo, avaanu va ku Sodoma vakhandi vanansi mandu, vakhandi viigaha uwunansi wukhome kwa Nguluvi.
\s UNguluvi ikimusoonela uAbulaamu inyi
\p
\v 14 ULooti nu Abulaamu vaganaga kibagunkhana, uMutwa uNguluvi wámujovelaga uAbulaamu wáaja, “Apo pina ukwali, yiima uloleele imbali soona, kunyagamo, kunena, kunyiikho na kusikha.
\v 15 Kwa kiiva inyi yoona iyi yina ukiyaaga, nikhakupeela owe nu lusawo lwakho, yive yeenyu shiluta.
\v 16 Ulusawo lwakho nikhaluyoolosa luve lukhome ngaja luhankha luna lusivasikha! Umuunu nda akwiliile kiluvasa uluhankha, ulusawo lwakho loope asiluvase.
\v 17 Lino, yiima ujende jende na kiyiseesa inyi yoona, uyaaje uwupapaate waakwe nu wutali waakwe, kwa kiiva inyi iyi nikhakupeela owe.”
\v 18 Baheene uAbulaamu wálihaamya ilitinga lyakwe, wáaluta kikhala kulubali lwa mapishi amatali aga mwalooni, gina gali ku Mamule, nkholeela ni lijumbi lya Hebuloni. Ukho wámusenjela uNguluvi uluvala ulwa kihumisa ishadanda.
\c 14
\s UAbulaamu ikimukulusa uLooti
\p
\v 1 Uluhaavi lula avatwa vana, uAmulafeli uwa ku Shinaali,\f + \fr 14:1 \fq Shinaali: \ft Ilitaawa ilinji, \fqa Babeeli.\f* uAliyokho uwa ku Elasali, uKedolawomeli uwa ku Elamu nu Tidaali uwa ku Goyimu, woope vakhandi vatwa va nyi saanave.
\v 2 Avatwa vana ava vakhandi vakungaanile, kiija vayanse kitovana na vatwa vasaanu va majumbi. Avatwa ava vava, uBeela uwa ku Sodoma, uBilisha uwa ku Gomola, uShinaabu uwa ku Adima, uShemebeli uwa ku Seboyimu nu mutwa uwa ku Beela. Ilijumbi ili, lino litambulwa Sowaali.
\v 3-4 Kwa luhaavi lwa maakha ishumi na gavili avatwa vasaanu awo, vakhandi vikimuyiitikha umutwa uKedolawomeli. Leelo umwakha ugwa ishumi na gatatu vamukhaanaga. Vavakungaaniaga panu pamo avasulukhali vaanave, vahuluta mu lifunkho lina lyatambulwagwa Sidiimu, uluganulo ulwa litaawa ilya Sidiimu Bahali ya Muunyo.
\p
\v 5 Umwakha ugwa ishumi na gana, umutwa uKedolawomeli na vatwa vina vakhandi vakungaanile na woope, vakhandi vayansiise uwulugu, vavamenaga avaanu va Lefayimu ku lijumbi lya Ashitaloti-Kalinayimu, aVasusi ku lijumbi lya Hamu, aVaemi ku lunyikha lwa Kiliyatayimu.
\v 6 Vavamena aVahooli ku fidunda ifya kunyaanave ifya Seyili,\f + \fr 14:6 \fq Seyili: \ft Ilitaawa ilinji, \fqa Edomu. \f* mbakha ku Elipalani mu nsala ya lunyikha.
\v 7 Baheene vaawuya mbakha ku Eni-Mishipati ilitaawa ilinji Kadeshi, vavatova na kitoola inyi yoona iya Vaamaleki na Vaamoli vina vakhandi viikhala mu lijumbi lya Hasasoni-Tamaali, baheene vavamena.
\p
\v 8-9 Lino, avatwa vasaanu vala, vaaluta kiyipinya kiyansa uwulugu ku lifunkho lya Sidiimu, baheene vayansa kitovana na vatwa vana awo.
\v 10 Ilifunkho lya Sidiimu likhandi lina malindi minshi ga lami, yina yili ngaja napo. Avatwa va ku Sodoma na ku Gomola pina vakhandi viisiga uwulugu, baheene avaanu vaanave vamonga vagwililaga mu malindi, na vina vakulukhaga vasijilaga mu fidunda.
\v 11 Avatwa vana vala vavamena, vatoola uwusi woona uwa ku Sodoma na ku Gomola ni fyakiilya fyanave fyona, vawuukha.
\v 12 ULooti, umuswamuve wa munangʼana waakwe uAbulaamu, wáali ikhalaga ku Sodoma. Vamutoola woope, lumo ni fiinu fyakwe fyona.
\p
\v 13 Umuunu yumonga wávapulumukhaga avatwa vana vala. Wámutwalila uAbulaamu uMuhebulaniya imola isa kikhatwa kwa Looti. Uluhaavi ulo, uAbulaamu akhandi iikhala nkholeela na mapishi amatali aga mwalooni aga Muamoli yumonga yuna akhandi itambulwa Mamule. UMamule akhandi maame nu Eshikoli nu Aneeli, woona ava vakhandi vaviishile ulufingo nu Abulaamu ulwa kitanjilisania uluhaavi ulwa wulugu.
\p
\v 14 UAbulaamu wáganile kipulikha kiija umwana wa maame vamugalwile, baheene wávashemeela avajeleelo magana gatatu ni lishumi limo na munaana (318) vina vakhandi vasaviilwe pakhaaya yaakwe. Avajeleelo awo vina vakhandi vamanyisiiwe kitovana ku wulugu, vavafwata avatwa vana vala, mbakha mu lijumbi lya Dani.
\v 15 Paashilo wávabagulania avaanu vaakwe fipuga fipuga. Wáyansa kitovana na vatwa vala mbakha wávamena. Pina wávamenaga, wávadaga mbakha mu lijumbi lya Hoba, lina lili kunyiikho ya lijumbi ilya Damesiki.
\v 16 UAbulaamu wátoola uwusi woona wuna vakhandi vawugalwile, uLooti umuswamuve wa maame nu wusi waakwe, avashimaayi na vaanu woona vina vakhandi vavagalwile.
\s UMelikisedeki ikimuyimiilila uAbulaamu
\p
\v 17 UAbulaamu pina akhandi iiwuya kihuma ku wulugu wuna akhandi amumenile umutwa uKedolawomeli na vayine, umutwa wa ku Sodoma wáaluta kimuwaawusa mu lifunkho lya Shawe (ilitaawa ilinji litambulwa lifunkho lya mutwa).
\v 18 Akhandi akwali umutwa wa lijumbi ilya Salemu yuna akhandi itambulwa Melikisedeki. Umwene wámuleetela uAbulaamu umukhaate ni divaayi. Umutwa uyu akhandi mutambule wa Nguluvi uMukhome.
\v 19 UMelikisedeki wámuyimiilila uAbulaamu wáaja,
\b
\q “UNguluvi uMukhome, uMuwumba wulanga ni nyi,
\q akuyimiilile owe Abulaamu.
\q
\v 20 Atunwajwe uNguluvi uMukhome,
\q kwa kiiva wávaviikha avalugu vaakho mu mawokho gaakho.”
\b
\p Baheene uAbulaamu wámupeela uMelikisedeki ilifungu limo, kihuma mu mafungu ishumi mu fiinu fyona fina vafigalulaga kihuma ku wulugu.
\v 21 Gaganile kishila ago, baheene umutwa wa ku Sodoma wámujovela uAbulaamu, “Nilomba unipeele avaanu vangu, owe usigale nu wusi woona.”
\v 22 Leelo, uAbulaamu wámujovela umutwa wa ku Sodoma wáaja, “Nayiyiiga kwa Mutwa, uNguluvi uMukhome yuna wáwumbile inyi nu wulanga,
\v 23 one nisikwiliile kitoola shiinu shaakho shoshoona, hata lusawulwa hata ngalawo sa ndaatu, usaali ulogole kiija, ‘One namuyoolosa uAbulaamu.’
\v 24 Kwa kiiva ya ilyo, nisitoola shiinu shaakho shoshoona, ila shina shaliwaagwa na vajeleelo vangu. Leelo kwa kiiva ya vala vina vali noone ava Aneeli, Eshikoli nu Mamule, awo vapeelaga ishipuga shaanave.”
\c 15
\s UNguluvi ifinga kwa Abulaamu
\p
\v 1 Gaganile kishila ago, iliswi lya Mutwa uNguluvi lyamuyinsila uAbulaamu pina ilolootwa, kiija, “Abulaamu! Usikhatiilaga, one nikikugombelela ngaja ngula na nisikupeele ulutono ulukhome.”
\v 2 Leelo, uAbulaamu wáaja, “Wee Mutwa Nguluvi! Lino, usinipeele shishi ongo na yuune nimugaya mwana? Umwana yuna asihaale yu Eliyeseeli uMudamesiki?
\v 3 Puliisa! Usinanipeelaje ulusawo, kwa kiiva ya ilyo umuvanda yuna wáasawa kukhaaya yangu, yumwene akhava muhalaaji wangu!”
\p
\v 4 Baheene iliswi lya Mutwa uNguluvi lyamuyinsila uAbulaamu khanji lyamujova kiija, “Uyu uEliyeseeli asikhava muhalaaji waakho! Umwanaakho yumwene akhava muhalaaji waakho.”
\v 5 Baaho uNguluvi wámuhumya panja wámujovela wáaja, “Loleela kushaanya usivase inondwe, nda shiyooli ukwiliile kisivasa. Shiisho ndeeno shina shikhava shiyolweshe hata ishikholo shaakho.”\fig |Abram and stars.jpg|col|15:5|SGM|UAbulaamu iloleela inondwe|15:5\fig*
\p
\v 6 UAbulahamu wámuhuviilila uNguluvi, ndeeno uNguluvi wámuvasa kiiva mugolofu.
\p
\v 7 Baheene uNguluvi wámujovela wáaja, “One yuune Nguluvi yuna nakuhumyaga ku lijumbi lya Uli, ku nyi ya Vakalidaayo, kiija nikupeele inyi iyi uyihaale.”
\v 8 Leelo uAbulaamu wámuposa wáaja, “Wee Mutwa Nguluvi! Nisiimanye wuli kiija one nisihaale inyi iyi?”
\p
\v 9 UNguluvi wámugomosesa wáaja, “Nileetela indama\f + \fr 15:9 \fq Indama: \ft Ingʼoma sa Vahebulaniya, indama yoope yikhandi yiyiitikhwa kihumisiwa ishadanda ngaja isadaakha isinji. \f* iya maakha gatatu, ni mene itogota iya maakha gatatu, inkholo iduuvi iya maakha gatatu, inkunda ni nyana nkunda.”
\v 10 UAbulaamu wámuleetela uNguluvi ifyo fyona, wáfishinja. Wálandulania shila shidiimwa paakhati kihuma ku mutwe mbakha ku mushila, wásiviikha siloleelane. Leelo inyuni asikhasilandwile.
\v 11 Lino inumbusi sayansa kituula pashaanya pa nyama sila, leelo uAbulaamu wáava ikisihwasa.
\p
\v 12 Ilijuva pina likhandi liisota, uAbulaamu twamufuna utulo utufuno, baaho inshiisi insito nu wutungumafu fyamugubikha.
\v 13 Baheene uNguluvi wámujovela mu malooto wáaja, “Umanyaje shiyooli kiija, avaana va lusawo lwakho, vakhava vahensa mu nyi yina yisili yaanave. Ndeeno, vakhava vavanda na kipata amalava kwa maakha magana gana (400).\f + \fr 15:13 \xt Yimba mu litaafili lya Kihuma 1:1-14; Nsengo sa Vanandeje 7:6.\f*
\v 14 Leelo, one nikhayinsa kiyihiga inyi yina yikhavalafya na vina vakhavagaha omwe kiiva vavanda vaanave avaanu awo. Baheene kuwudugo, avanaakho vakhapoola nu wusi winshi kihuma mu nyi iyo.
\v 15 Leelo owe ukhagoosipa, ukhafwa na kisiilwa wunofu pina ukhava ugogolweshe.
\v 16 Ishisafi shaakho isha wuna\f + \fr 15:16 \fq Ishisafi shaakho isha wuna: \ft Ulukhalala ulu, ishisafi shimo shikwiliile kiiva ngaja maakha ligana limo. \ft* \f* shikhatina khanji apa, kwa kiiva uwunansi wa Vaamoli wusinakwilane.”
\p
\v 17 Ilijuva lyaganile kisota, inshiisi yadinda mandu, baaho ishikhoso shina shisinkha ilyosi nu lumuli luna lumulikha mandu, shaashila paakhati naakhati ya nyama sila.\fig |01_Gen 15_Covenant.tif|col|||Ishikhoso shiishila paakhati naakhati ya nyama|15:17\fig*
\v 18 Ilijuva lilila uNguluvi wáfinjile nu Abulaamu wámujovela wáaja, “Navapeela ulusawo lwakho inyi iyi, kihuma umukhoga ugwa Misili mbakha umukhoga gula umukhome ugwa Efulaati.
\v 19 Inyi iyi viikhala aVakeeni, aVakenisi, aVakadomoni,
\v 20 aVahiti, aVapeleesi, aValefayi,
\v 21 aVaamoli, aVakanaani, aVagiligashi na Vayebusi.”
\c 16
\s USalaayi nu muvanda waakwe uHajili
\p
\v 1-3 UAbulaamu pina akhandi akheele maakha ishumi mu nyi ya Kanaani, uSalaayi umudala waakwe akhandi ashaanali asinamusavile umwana. Leelo akhandi ana muvanda wa shidala. Umuvanda uyo akhandi iihuma ku Misili, ilitaawa lyakwe itambulwa Hajili. Baheene uSalaayi wámujovela uAbulaamu umugoosi waakwe wáaja, “Puliisa! Umeenye kiija uMutwa uNguluvi anigahile one kiiva mugumba. Lino nisikutawule ulute kwa Hajili umuvanda wangu ave mudala waakho ukhale nawo, pamonga asitusavile avaana.” UAbulaamu wáluyiitikha ulujowo lula luna wájovelwagwa nu Salaayi. Apo baheene uSalaayi wámupeela uAbulaamu uHajili wáava mudala waakwe.\f + \fr 16:1-3 \fq Umudala waakwe: \ft Ingʼoma ya luhaavi ulo, uSalaayi akhandi ikimuleshela uAbulaamu kiija akhale nu Hajili, kiija vapate avaana kwa nsila ya muvanda waakwe, woope uAbulaamu wáyitikhaga. Hata ndeeno, uSalaayi wáali apisigeele kiiva mudala wa Abulaamu. \f*
\p
\v 4 UAbulaamu wáaluta kwa Hajili, baheene uHajili wáava nu lwanda. UHajili pina wámanyaga kiija ana lwanda, baaho wáyansa kimusala uSalaayi.
\v 5 Umwene wáganile kiwona ndeeno, baheene wámujovela uAbulaamu wáaja, “Aga gina ikinigahila umuvanda wangu uyu, owe yuuwe wagaleetaga. Mbona one nakupeelaga umuvanda uyu uve nawo, lino kihuma apate ulwanda, wáyansa kinisala. UMutwa uNguluvi yumwene yuna asitulamulile owe noone.”
\v 6 Woope uAbulaamu wámujovela uSalaayi wáaja, “Puliisa, uHajili uyu muvanda waakho, khanji ali mu wutawulilwa waakho. Mugaha shiinu shoshoona shina widobokha.” Kiyansisa apo, uSalaayi wámulafyaga mandu uHajili, mbakha wáasiga.
\s UIshimayeli iisawa
\p
\v 7 UHajili wáganaga kisiga, uMalayikha wa Mutwa uNguluvi\f + \fr 16:7 \fq UMalayikha wa Mutwa uNguluvi: \ft Avaanu vinshi vihiiva kiija uyu yu Nguluvi yumwene na vanji vihiiva kiija uyu yu malayikha, umunjaajila wa Nguluvi. \f* wáaluta wámwaga ituuya nkholeela ni shisansa sha malenga mu lunyikha, nkholeela ni nsila iya kiluta ku Shuuli.
\v 8 Woope wámuposa uHajili wáaja, “Hajili, muvanda wa Salaayi, wiihuma kwi na wiiluta kwi?” UHajili wámugomosesa wáaja, “Nikimusiga umaayi wangu uSalaayi.”
\v 9 Baheene uMalayikha yula wámujovela wáaja, “Tina kwa Salaayi umaayi waakho! Ukhalaje na woope kwa kimutiila na kiyiyiisa.
\v 10 Nisiluyoolose ulusawo lwakho luve lukhome, mbakha kuve kusiina umuunu yuna akwiliile kivavasa avaana kwa kiiva ya kiyoolokha kwanave.
\p
\v 11 “Puliisa, owe una lwanda, usiisave umwana wa shigoosi. Ilitaawa lyakwe asiive yu Ishimayeli,\f + \fr 16:11 \fq Ishimayeli: \ft Litaawa lya Shihebulaniya. Uluganulo lwakwe, \fqa uNguluvi ipulikha. \f* kwa kiiva uMutwa uNguluvi wápulikha amangʼuulo ga malava gaakho.
\v 12 UIshimayeli akhava ngaja dogovi ya mu lihakha. Akhava mulugu wa shila muunu na shila muunu akhava mulugu waakwe. Khanji asikhava nu wiikhasi wunofu na valukholo lwakwe.”
\v 13 Baheene uHajili wáyiposa mwene duguli wáaja, “Shiyooli namwaga uNguluvi nishaanali nipili muumi?”\f + \fr 16:13 \ft Kwa Shihebulaniya yiyandiikhwe, \fqa Lino nagwaga umugongo gwa yula yuna ikinyaaga one. \f* Wálamulaga kimushemeela uMutwa yuna wálogolaga nu mwene kwa litaawa ‘uNguluvi yuna iloleela.’
\v 14 Lulwene ilisima lyatambulwa ilitaawa lya Beeli-Lahayi-Loyi, uluganulo lwakwe, “Lisima lya yuna muumi, ikiniloleela.” Ilisima ilyo lili paakhati naakhati ya Kadeshi ni Beledi.
\p
\v 15 Insiku pina sashilile, uHajili wámusaviile uAbulaamu umwana umudiimi. Baheene uAbulaamu wámutambulila umwana uyo ilitaawa lya Ishimayeli.
\v 16 Uluhaavi ulo, uAbulaamu akhandi ana maakha mashumi munaana na mutanda.
\c 17
\s Ilitaawa lya Abulaamu liseetulwa
\p
\v 1 UAbulaamu pina akhandi ana maakha mashumi gonja ni gonja, uMutwa uNguluvi wámutwiwushilaga, wámujovela wáaja, “One yuune Nguluvi Munya Ngufu Soona.\f + \fr 17:1 \fq Nguluvi Munya Ngufu Soona: \ft Amaswi aga kwa Shihebulaniya giganula ilitaawa ilya Nguluvi ilya \fqa Eli Shadayi.\f* Yinatilaga amamanyiso gangu na kiiva mugolofu,
\v 2 kwa kiiva one nisifinje ulufingo lwangu noowe, ndeeno nisivayoolose avanaakho.”
\p
\v 3 UAbulaamu wáfugama pansi, baheene uNguluvi wámujovela wáaja,
\v 4 “Puliisa, ulu lulwene lufingo lwangu noowe, nisikugahe uve daada wa fimyanja finshi mandu.
\v 5 Khanji, nisiliseetule ilitaawa lyakho. Kiyansisa iminsiyaano usiiva witambulwa Abulaamu,\f + \fr 17:5 \fq Abulaamu: \ft Litaawa lya Shihebulaniya. Uluganulo lwakwe, \fqa daada yuna atunwilwe. \f* leelo usitambulwe Abulahamu,\f + \fr 17:5 \fq Abulahamu: \ft Litaawa lya Shihebulaniya. Uluganulo lwakwe, \fqa daada wa fikholo finshi. \f* kwa kiiva nakugaha uve daada wa vaanu va nyi nyinshi.
\v 6 Nisikuyoolose mandu, ishisafi shaakho shisiyalaalile mu nyi soona, khanji avatwa vakhava viihuma ku vanaakho.
\p
\v 7 “Ulufingo lwangu ulu noowe na vanaakho lwa shiluta, nikhaluyinatila. Khanji nisiive Nguluvi waakho, na vanaakho ni fisafi fyona kwa nsiku soona.
\v 8 Inyi yoona iyi iya Kanaani yina wiikhala ngaja muhensa, nikhakupeela owe nu lusawo lwakho ni fisafi fyanave, yive wusi waanave nsiku soona. One nisiive Nguluvi waanave nsiku soona.”
\p
\v 9 UNguluvi wáava apikimutaviilila uAbulahamu iija, “Uyinatilaje wunofu ulufingo lwangu, owe, avanaakho ni shisafi sha vanaakho.
\v 10-11 Lino, shila mugoosi uwa kunyeenyu mbakha adumulwe ulunsiita. Ulu lulwene luwonensa ulufingo lwangu kunyeenyu.
\v 12 Avaana veenyu woona va shigoosi vina vafisiise nsiku munaana kihuma vasawe, muvayinjisaaje ijando. Khanji avavanda vina vasaviilwe kukhaaya yaakho, hata vala vina muvagulile kihuma ku nyi inyensa, woope muvayinjisaaje ijando.
\v 13 Shila muunu mugoosi uwa mukhaaya yaakho ayinjisiwaajwe ijando! Kiyinjisiwa ijando kusiwonense ulufingo lwangu mu mavili geenyu insiku soona.
\v 14 Shila mugoosi yuna asiyinjisiwa ijando, uyo asiiva munyaayumo wa vaanu vangu, ndeeno iiva wálusala ulufingo lwangu.”
\s UAbulahamu ijovelwa kiija uSalaayi akhasava umwana
\p
\v 15 UNguluvi wáyitenekha kimujova uAbulahamu wáaja, “Kiyansisa iminsiyaano umudala waakho usimushemeela Salaayi khanji, usiive ukimushemeela Saala.\f + \fr 17:15 \fq Salaayi \ft nu \fq Saala: \ft Aga mataawa ga Shihebulaniya. Uluganulo lwakwe, \fqa mwali wa shitwa.\f*
\v 16 One nisimuyimiilile, khanji asikusavile umwana wa shigoosi. Nisimuyimiilile ave maayi wa fikholo finshi, khanji avatwa va vaanu vakhava viihuma kunyaakwe.”
\p
\v 17 Baheene uAbulahamu wágubama pansi, wáahekha ikiyilogolela mwene iija, “Vayaa! Aasi, yingava wuli umuunu mugogolo umunya maakha ligana, kisava umwana? USaala umushimaayi umugogolo uwa maakha mashumi gonja, akhasava umwana wuli?”
\v 18 Apo uAbulahamu wámujovela uNguluvi wáaja, “Yaali yiveesaje umuyimiilile uIshimayeli ave muhalaaji wangu.”
\p
\v 19 Leelo uNguluvi wámujovela wáaja, “Ndaali ndeeno, uSaala umudala waakho akhakusavila umwana wa shigoosi, ilitaawa lyakwe ukhamutambulila Isaaka.\f + \fr 17:19 \fq Isaaka: \ft Litaawa lya Shihebulaniya. Uluganulo lwakwe, \fqa luhekho. \f* One nisilukwise ulufingo lwangu wunofu nu mwene nu lusawo lwakwe. Ulufingo ulu lusiive lwa shiluta.
\v 20 Ulubali lwa Ishimayeli, ishiinu shina walomba, napulikha. Lino puliisa, nisimuyimiilile, nisiigahe ave ni shisafi shikhome, nisimugahe ave na vaana vinshi. Khanji akhava daada wa vatwa ishumi na vavili na akhava shikholo shikhome.
\v 21 Leelo, ulufingo lwangu nikhalugaha nu Isaaka yuna akhasawa nu Saala, uluhaavi ngaja ulu, umwakha guna gwiyinsa.”
\v 22 UNguluvi wáganile kimala kilogola na woope, wámulekha, wáwuukha.
\p
\v 23 Ilijuva lilila, uAbulahamu wávawunganiaga avagoosi woona ava mukhaaya yaakwe, umwanaakwe uIshimayeli, avavanda woona va shigoosi vina vasawaagwa kukhaaya yaakwe, na vina vagulwagwa kwa hela saakwe, wávatwala ku jando ngaja shina uNguluvi akhandi alajiise.
\v 24-25 UAbulahamu akhandi ana maakha mashumi gonja ni gonja, umwanaakwe uIshimayeli akhandi afisiise maakha ishumi na gatatu pina vatwalwagwa ku jando.
\v 26 UAbulahamu nu mwanaakwe uIshimayeli, vakhayinjisiiwe ijando lijuva limo.
\v 27 Hata avagoosi woona va nanda yaakwe, avavanda vina vasawaagwa kukhaaya yaakwe na vina vagulwaga kwa hela saakwe, vakhayinjisiiwe ijando lumo woope.
\c 18
\s UNguluvi ikimujovela uSaala kiija akhasava umwana
\p
\v 1 Ilijuva limonga uluhaavi ulwa paminsi, pina ilijuva likhandi likholile, uMutwa uNguluvi wámutwiwushilaga uAbulahamu pina akhandi akheele pa mulyango gwa litinga lyakwe, nkholeela na mapishi aga mwalooni, gina gali ku Mamule.
\v 2 UAbulahamu wáloleela, baheene wávaaga avaanu vatatu vayiimile patali padoodo kihuma panyaakwe. Wáwuukha ikivasijila, iiluta kivasaajisa. Wáganile kifikha uluvala luna vakwali, wáfugama,\fig |Abe04b.jpg|span|18:8||UAbulahamu na vahensa pa litinga|18:8\fig*
\v 3 wáaja, “Wee mutwa wangu, nda waniyiitikha, nikikulomba mandu muyinjile munyangu mukhale padoodo.
\v 4 Muletelwe amalenga aga kiyoosa amagulu geenyu, baheene mutuuye pansi pa mupishi ugu.
\v 5 Pina mutuuya, nisivaleetele ishakiilya shidoodo mulye, baheene mupate ingufu isa kishuulila, mwaniyinsila ni muvanda weenyu, ndeeno munihepelese nivanosese.” Woope vamujovela, “Haaya! Gahaga ngaja shina walogola.”
\p
\v 6 Baaho, uAbulahamu wáyinjila nyangu mu litinga, wámujova uSaala, “Hapula nyangu uwutine uwunofu mandu uwa ngano, fijelo fitatu, unose amakhaate.”
\v 7 Baheene uAbulahamu wáaluta nyangu mu lupanga, wáhaagula ingwada yina yineneepe mandu, wámupeela umudimaaji ayishinje na kiyitelekha nyangu.
\v 8 Wáganile kimala kinosa ishakiilya, uAbulahamu wáleeta ulwelu, utupyo tuna tululile nasi nyama sila. Apo baheene wávasaajisa valye. Pina vakhandi viilya pa mumepo pa mupishi pala, uAbulahamu wáakhalaga nkholeela nawo, baheene ave ikivatanga ishiinu shina hambi vikishisakula.
\p
\v 9 Avahensa vala vamuposa uAbulahamu vaaja, “Ali kwi umudala waakho uSaala?” UAbulahamu wávajovela, “Ali mu litinga.”
\p
\v 10 Umunyaayumo wa vahensa vala, wámujovela uAbulahamu wáaja, “Shiyooli, nikhayinsa umwakha guna guyinsa uluhaavi ngaja ulu, uSaala umudala waakho akhava ana mwana umudiimi.”
\p Uluhaavi ulo uSaala wáali akheele kunyuma ya mulyango gwa litinga ipuliisa.
\v 11 UAbulahamu nu Saala vaali vagogolo, ndeeno vasikhandi vakwiliile kisava umwana. USaala woope asikhandi iiluta ku nsiku saakwe.
\v 12 USaala wáganile kipulikha ndeeno, baheene wáahekha mwene mu numbula yaakwe wáaja, “One nu mugoosi wangu tigosiipe ndeeni, tikwiliile wuli kipata umwana?”
\p
\v 13 Baheene uNguluvi wámuposa uAbulahamu wáaja, “Kwashi uSaala wáahekha na kiyiposa mwene kiija nda akwiliile kisava umwana, kwa kiiva agosiipe?
\v 14 Wuli, kuna shiinu ishikhamu kwa Mutwa uNguluvi? Umwakha guna guyinsa uluhaavi ngaja ulu nikhatina, uSaala akhava asavile umwana mudiimi.”
\v 15 Leelo uSaala wátungumala, wákhaana wáaja, “Nisaahekha!” Leelo uNguluvi wámujovela wáaja, “Ndaali, waahekha.”
\s UAbulahamu ikiyilombela iSodoma kiija yisikhanangwagwa
\p
\v 16 Baheene avaanu vala vawuukha, vaaluta mbakha vaafikha pina vakhandi vikilyaga ilijumbi lya Sodoma. Uluhaavi ulo, uAbulahamu akhandi ikivasindishila.
\p
\v 17 Pina vali mu nsila vijenda, uMutwa uNguluvi wáyansa kihiiva iija, “Wuli, nimufihe uAbulahamu ili lina nisakula kiligaha?
\v 18 Umwene akhava daada wa shikholo ishikhome sha vaanu avanya ngufu, khanji kwa kishilila umwene avaanu woona ava mu nyi vakhayimiililwa!
\v 19 Namuhagulaga uAbulahamu kiija avamanyise avanaakwe ni shisafi shaakwe kiija vaniyinatilaje. Vagahaje amanofu na kiiva vagolofu, baheene na yuune nisigasenje gina nikhandi nifinjile.”
\v 20 Apo baheene uNguluvi wámujovela uAbulahamu wáaja, “Napulikha inkhoolo ya vaanu vina vigahilwa amavi na vaanu va lijumbi ilya Sodoma ni lya Gomola. Avaanu va Sodoma ni Gomola vanansi mandu.
\v 21 Lino, nilute yuune nigaloleele aga gina nipulikha, nimanye nda ga shiyooli.”
\p
\v 22 Uluhuma apo, avahensa vavili vala vaaluta ku Sodoma, leelo, uAbulahamu wásigala ayiimile pa Nguluvi.
\v 23 Apo uAbulahamu wávejeela kwa Nguluvi, baheene wámuposa wáaja, “Wuli, usivabude avaanu avanansi lumo na vagolofu?
\v 24 Wuli, nda kuna vagolofu mashumi gasaanu apo pa Sodoma, usilibude ilijumbi awu usilileshe kwa kiiva ya vagolofu awo mashumi gasaanu?
\v 25 Nilomba mandu usikhagahaga ndeeno, usikhavabudaga avagolofu mashumi gasaanu lumo na vanansi. Umugolofu ave ngaja munansi? Ndaali! Umuhigaaji wa nyi yoona asingalekha kihiga finofu!”
\p
\v 26 UNguluvi wámujovela uAbulahamu wáaja, “Nda nivaaje avagolofu mashumi gasaanu, kwa kiiva ya awo, nisilinanga ilijumbi lya Sodoma.”
\v 27 UAbulahamu wámujovela wáaja, “One nili ngaja mankundi na mafuliikho hela, nisili shiinu kunyaakho. Lino, puliisa wee Nguluvi, nilomba niyiteneshe kilogola noowe.
\v 28 Wuli, avaanu avagolofu nda vasheepushe vave mashumi gana na vasaanu, usivabude avaanu woona kwa kiiva vasheepukha vasaanu ava?” UNguluvi wámujovela wáaja, “Kwa kiiva ya vaanu avagolofu awo mashumi gana na vasaanu, nisilinanga ilijumbi.”
\p
\v 29 Khanji uAbulahamu wámuposa uNguluvi wáaja, “Wuli, nda vakwali avaanu mashumi gana?” UNguluvi wámuyankha wáaja, “Kwa kiiva ya vaanu avagolofu awo mashumi gana, nisilinanga ilijumbi ilyo.”
\p
\v 30 Khanji uAbulahamu wámujovela wáaja, “Wee Nguluvi, usikhanikhalalilaga nilomba nikupose. Wuli, nda vakwali avaanu avagolofu mashumi gatatu?” UNguluvi wámuyankha wáaja, “Nda vakwali avagolofu mashumi gatatu, nisivabuda.”
\v 31 UAbulahamu wáaja, “Kwa kiiva one nikiyitenekha kilogola noowe Mutwa Nguluvi, nilomba nikupose khanji. Wuli, nda vakwali avaanu avagolofu mashumi gavili hela mu lijumbi ilyo?” UNguluvi wámujovela wáaja, “Kwa kiiva ya awo, nisilinanga ilijumbi ilyo.”
\p
\v 32 Kuwudugo uAbulahamu wámuposa wáaja, “Wee Nguluvi nikikulomba usikhanikhalalilaga nilogole noowe khanji ulwa wudugo. Wuli, nda uvaaje avaanu avagolofu ishumi hela?” UNguluvi wámujovela wáaja, “Kwa kiiva ya vaanu awo ishumi, nisilinanga ilijumbi ilyo.”
\p
\v 33 UNguluvi pina wámalile kilogola nu Abulahamu wáwuukha, woope uAbulahamu wáawuya kunyaakwe.
\c 19
\s Uwunansi uwa vaanu va lijumbi lya Sodoma
\p
\v 1 Pashaamihe pa lisiku lilila, avamalayikha vavili vala, vafishile ku Sodoma. Vamwaga uLooti akheele pa shikwilo sha lijumbi lya Sodoma. ULooti wáganile kivaaga hela, wáyiima, wáaluta kivasaajisa, wáfugama, wávahunjila.
\v 2 Wávajovela wáaja, “Vayaa! Lino nilomba muyinjile mukhati yangu one ni muvanda weenyu, mutuuye, muyoose amagulu geenyu, mugone baaha. Pamulaawu muyilaave muyitenekhaje nu lushuulo lwenyu.” Leelo, aveene vamujovela vaaja, “Ndaali, tisiigone baaha panja.”
\p
\v 3 Leelo uLooti wáyitenekhaga kivabembelesa mbakha vayiitikha kiyinjila mukhati yaakwe. ULooti wávanosesa amakhaate gina gagaya lihelu ni shakiilya ishinji ishinofu mandu, vaalya.
\p
\v 4 Leelo, pina vasinaagone, avagoosi woona va lijumbi lya Sodoma, kiyansisa avadiimi mbakha avagosiivaha, vayipilima inanda.
\v 5 Vamushemeela uLooti kwa ngufu vaaja, “Vali kwi avagoosi vala vina vayinsa kunyaakho iminsiyaano? Valeeta, tisakula tivahoshe.”
\p
\v 6 ULooti wáahuma panja, wádinda umulyango shinyamugongo.
\v 7 Baheene wávajovelaga wáaja, “Vayaa! Musikhagahaji uwunansi uwu.
\v 8 Puliisi nivajovele, ninawo avaali vangu vavili, vasinajendaje nu mugoosi yoyoona. Nisivatawule kunyeenyu, muvagahile shina mwisakula, leelo musikhajelaga kivagahila uwunansi wowoona avagoosi ava, kwa kiiva vahensa vangu.”
\p
\v 9 Leelo, avaanu vala vamujovela, “Wuukha apa! Owe yuuwe naani? Uli muyinsano hela apa! Lino wisakula kiiva mulamulaaji weesu. Tisikugahe fivi mandu, kishila hata shina taava tisakula tivagahe avahensa vaakho ava.” Apo, vayansa kimubunkha uLooti, mbakha vaava nkholeela kideenya umulyango.
\v 10 Leelo, avahensa vala vadindula umulyango, vamukwehela mukhati uLooti, baheene vadinda umulyango.
\v 11 Baaho vavapofosa ameeho avagoosi vala woona, kiyansisa avadiimi mbakha avagosiivaha, ndeeno vagombola kigwaga umulyango.
\s ULooti ikulusiwa kihuma ku Sodoma
\p
\v 12 Avamalayikha vala vamuposa uLooti vaaja, “Aasi, vakwali avalukholo lwakho avanji vina mwikhala lumo mu lijumbi ili, avaswamuwo, avaaliwo awu avakweyo? Nda vakwali, vatoola nyangu, muwuushe mu lijumbi ili.
\v 13 UMutwa uNguluvi wátufilikha tiyinse kilinangania ilijumbi ili ilya Sodoma, kwa kiiva wáwaaga uwunansi wukhome mandu.”
\p
\v 14 Baheene, uLooti wáaluta kwa vakweye vina vakhandi vavabaanyile avaali vaakwe, wávajovela wáaja, “Yiimi! Musije nyangu kihuma mu lijumbi muno, kwa kiiva uNguluvi asilinanganie ilijumbi ili.” Leelo, avadiimi vala vahiiva kiija, uLooti akhandi ikivagahila mayego hela.
\p
\v 15 Kwaganile kihenga kunena hela, avamalayikha vala vaava vikimukuviilisa awuushe nyangu viija, “Wuukha nyangu nu mudala waakho na vaali vaakho, musaali mufwe mu lijumbi ili lina uNguluvi ayinsile kilinangania.”
\p
\v 16 ULooti wáava ana shitilutilu. Leelo, avamalayikha vala vamukhata iliwokho umwene nu mudala waakwe na vaali vaakwe. Vamuhumya mbakha kunja ya lijumbi, kwa kiiva uNguluvi wávasungupilaga mandu.
\v 17 Vaganile kivahumya kunja ya lijumbi, umalayikha yumonga wávajovela wáaja, “Sigaji mandu kiija mukulushe! Musikhajelaji kiseetukha, khanji musikhajelaji kiyiima popoona pa lifunkho. Sijilaji mu fidunda, baheene mukulushe kibudwa!”
\p
\v 18 Leelo uLooti wávajovela wáaja, “Vayaa ndaali!
\v 19 Shiyooli, mwanisungupila mandu one ni muvanda weenyu, kwa kiiva ya kinikulusa uwuumi wangu. Mutwa, ku fidunda kula kutali mandu, one nisiive nishaanali kifikha, nisifwile mu nsila.
\v 20 Puliisi, kula kuna lijumbi linangʼana lina lili nkholeela, nikwiliile kisijila. Nileshi nilute kukula, kiija nikulushe nive muumi.”
\p
\v 21 Umunyaayumo mu vamalayikha vala wámujovela wáaja, “Eena, nayiitikha shina wilomba. Nisilinanganga ilijumbi lina ukililogola.
\v 22 Sijilaga nyangu kuukho, kiiva nisikwiliile kigaha lujowo loloona, mbakha pina usiive waafikha mu lijumbi ilyo ilinangʼana.” Lulwene ilijumbi lila lyatambulwagwa Sowaali.\f + \fr 19:22 \fq Sowaali: \ft Litaawa lya Shihebulaniya. Uluganulo lwakwe, \fqa lidoodo. \f*
\s Kinyaanywa kwa lijumbi lya Sodoma ni Gomola
\p
\v 23 ULooti pina akhandi iifikha ku lijumbi lya Sowaali, ilijuva likhandi lidibwile.
\v 24 Baheene uMutwa uNguluvi wátoosa umooto umukhome umukhali mandu ugwa salufa\f + \fr 19:24 \fq Salufa: \ft Ishiinu shina shihwaneene ni lilongo lina lingʼaala, shina shiveekha na shinyaanya mandu. \f* kihuma kushaanya mu lijumbi ilya Sodoma ni Gomola.
\v 25 Wáganyaanya amajumbi ago, ilifunkho lyona, avaanu woona vina vaali vikhalaga umo, amapishi ni fimelo fyona ni fidiimwa fyona.
\v 26 Leelo umudala wa Looti yuna akhandi kunyuma wáseetukha, wáloleela kunyuma, baaho wáava nsimbili ya muunyo.
\p
\v 27 Ulwamilaawu njine, palwamilaawu, uAbulahamu wáaluta kiyiima pa luvala luna akhandi ayiimile nu Mutwa uNguluvi.
\v 28 Pina wáali apo, wáloleela ku Sodoma na ku Gomola, nu luvala loona ulwa lifunkho, wályaga ilyosi lisinkha mandu, ngaja lyosi pina unyaanyile ifyuma.
\v 29 UNguluvi pina wágananganiaga amajumbi gina akhandi iikhala uLooti, wáali akumbwishe luna wámulombaga uAbulahamu, baheene wámukulusa uLooti kihuma mu majumbi gala gina gakhanyanyiilwe kwa mooto.
\s Ishiyanso sha Vamowabu na Vaamoni
\p
\v 30 ULooti wátiilaga kikhala ku Sowaali. Baheene wáhaamaga na vaali vaakwe vavili, wáaluta ku shidunda kikhala mu mongolo.
\v 31 Ilisiku limonga, umwali umukhome wámujovelaga umunangʼana waakwe wáaja, “Uwiheesu igoosipa, khanji kusiina umugoosi yoyoona yuna asitutoole mu nyi muno, kiija tipate avaana.
\v 32 Lino, timungʼwese uwiheesu idivaayi agaale, baheene tigone nawo, tipate avaana vina vasiyooloshe, baheene ishikholo shisiifwa.”
\v 33 Ishilo isho vamugaasa uwihaanave, baheene umwali waakwe umukhome wáaluta wáagona nawo. Leelo uwiihe wáali agaalile mandu, ndeeno asikhameenye uluhaavi luna umwali waakwe wáyinjilaga na luna wáwuukhaga.
\v 34 Pamulaawu njine, umwali umukhome wámujovela umunangʼana waakwe wáaja, “Puliisa, ishilo sha miihe nagonaga nu wiheesu. Lino timugaase ni minsiyaano, baheene na yuuwe hambi ugone nawo, baheene ose woona tisiive na vaana vina vakhava lusawo lwa wiheesu.”
\v 35 Ishilo isho, khanji vamungʼwesa uwihaanave idivaayi. Umwali umunangʼana wáaluta kigona nawo. Leelo, uLooti akhandi agaalile mandu, ndeeno, asikhameenye uluhaavi luna umwali umunangʼana wáyinjilaga kigona nawo na pina iwuukha.
\v 36 Shiisho ndeeno avaali va Looti vasumulaga ulwanda kwa wihaanave.
\p
\v 37 Umwali yula umukhome wámusavaga umwana umudiimi, wámutambulila ilitaawa Mowabu. Uyu yu wihaanave wa shikholo sha Vamowabu mbakha iminsiyaano.
\v 38 Umwali umunangʼana woope wámusavaga umwana mudiimi, wámutambulila ilitaawa Benami. Uyu yu wihaanave wa shikholo sha Vaamoni mbakha iminsiyaano.
\c 20
\s UAbulahamu nu mutwa uAbimeleeki
\p
\v 1 Kihuma ku Mamule,\f + \fr 20:1 \xt Yimba mu litaafili lya Shiyanso 18:1.\f* uAbulahamu wáshuulile kunyagamo mbakha ku luvala luna lutambulwa Negebu, wáaluta kikhala paakhati ya lijumbi lya Kadeshi ni Shuuli. Khanji uAbulahamu wáaluta ku lijumbi lya Gelaali, kuna wákheele kwa luhaavi ngaja muhensa.
\v 2 Pina akhandi ukho, uAbulahamu akhandi ikivajovela avaanu kiija, umudala waakwe uSaala wulumbu waakwe. Kwa kiiva ya ilyo, uAbimeleeki umutwa uwa ku Gelaali wáfilikha avaanu kiija, vamutoole uSaala, vamutwale kunyaakwe.
\p
\v 3 Leelo, ilijuva limonga paashilo uNguluvi wámutwiwushilaga uAbimeleeki mu malooto, wámujovela wáaja, “Puliisa, owe wisakiifwa, kwa kiiva uwashimaayi uyu yuna wáleetwa kunyaakho, mudala wa muunu!”
\v 4 Leelo kwa kiiva uAbimeleeki akhandi asinajende nawo, wálomba mandu kwa Nguluvi wáaja, “Wee Nguluvi! Wuli, wisakula kitubuda ose vina tili vagolofu?
\v 5 Mbona yumwene uAbulahamu yuna wánijovelaga kiija, ‘USaala wulumbu wangu.’ Khanji nayu Saala woope wánijovelaga kiija, ‘UAbulahamu wulumbu wangu.’ Nisikhagahile ndeeno kwa masalo, leelo namutoolaga kwa numbula mbalafu hela.”
\p
\v 6 Baheene uNguluvi wámujovela uAbimeleeki mu malooto wáaja, “Eena, nimeenye kiija usikhagahile kwa masalo. One yuune nakukhaanaga usikhagonaga nawo, kiija uleshe kinigahila one uwunansi.
\v 7 Lilino ndeeni, muwuyisaaga uwashimaayi uyu kwa mugoosi waakwe. UAbulahamu mukuwamalago wangu, asikufuunyile usiive muumi. Leelo, nda usikimuwuyiisa, shiyooli nikikujovela kiija, usiifwe na vaanu vaakho woona.”
\p
\v 8 Pamulaawu njine, uAbimeleeki wáyilaava kilamukha, wávashemeela avakhome vaakwe, wávajovela amaswi ago goona gina wálotesewa nu Nguluvi. Avavanda vaakwe vaganile kipulikha ndeeno, vatiila mandu.
\v 9-10 Baaho uAbimeleeki wámushemeela uAbulahamu wáyansa kimudalishila wáaja, “Owe watugaha wuli? Tananga shiinu shishi kunyaakho mbakha walamula kileeta amavi kunyangu na vaanu vangu? Wanigahila shiinu shivi shina shisisakulwa kigahwa!”
\p
\v 11 UAbulahamu wámujovela uAbimeleeki wáaja, “Nikhagahile ndeeni kwa kiiva nikhandi nihiiva kiija, apa kusiina umuunu yuna ikimutiila uNguluvi, ndeeno avaanu va lijumbi ili vasinibude, baheene vamutoole umudala wangu.
\v 12 Hata ndeeno, shiyooli uyu wulumbu wangu, mwali wa wiheesu, leelo tisisaviilwe maayi yumo, lulwene wáava mudala wangu.
\v 13 UNguluvi wáganaga kinijovela kiija nimuleshe udaada wangu pakhaaya, anileete ku nyi isa ku wuhensa, namujovelaga umudala wangu kiija, ‘Kokoona kuna hambi tiiluta, usiive ukivajovela avaanu kiija one nili wulumbu waakho. Shiisho ndeeno shina usiive wiwonensa kiija unigeene.’”
\p
\v 14 Paanyuma, uAbimeleeki wámuwuyiisisa uAbulahamu umudala waakwe uSaala, khanji wámupeela avavanda vashimaayi na va shigoosi, inkholo ni ngʼombe.
\v 15 UAbimeleeki wámujovela uAbulahamu wáaja, “Loleela, inyi yoona yina ukiyaaga yangu. Lino khalaga uluvala loloona luna uludobweshe.”
\p
\v 16 Baaho wámujovela uSaala wáaja, “Puliisa, namupeela uwulumbu waakho ihela magana ishumi (1,000) isa kiwuusisa insoni kwa vaanu vaakho na vaanu woona vasiimanye kiija owe uli mugaya wunansi.”
\p
\v 17 Baheene uAbulahamu wámufuunya uNguluvi, woope uNguluvi wávaponia uAbimeleeki, umudala waakwe na vavanda woona avashidala, baheene vayansa kisava khanji avaana.
\v 18 Kwa luhaavi lufupi mu nsiku sina sashilaga, uMutwa uNguluvi wávadindaga uwutumbu avashimaayi woona ava nanda ya Abimeleeki valeshe kisava, kwa kiiva uAbimeleeki wámutoolaga uSaala umudala wa Abulahamu.
\c 21
\s Kisawa kwa Isaaka
\p
\v 1 UMutwa uNguluvi wámusukwagwa uSaala, wámugahila ngaja shina wámujovelaga.\f + \fr 21:1 \xt Yimba mu litaafili lya Shiyanso 17:16; 18:14.\f*
\v 2 Baheene, uSaala wáava nu lwanda, wámusava umwana mudiimi mu luhaavi lwa wugogolo wa Abulahamu, khanji mu luhaavi lulula luna uNguluvi akhandi amujoveele uAbulahamu.
\v 3 UAbulahamu wámutambulila umwana uyu, ilitaawa lya Isaaka.\f + \fr 21:3 \fq Isaaka: \ft Litaawa lya Shihebulaniya. Uluganulo lwakwe, \fqa luhekho.\f*
\v 4 UIsaaka wáganile kifisa nsiku munaana, uAbulahamu wámuyinjisaaga ijando ngaja shina uNguluvi wámulajisaaga.
\v 5 UIsaaka wásawaagwa pina uwiihe uAbulahamu akhandi afisiise maakha ligana.
\p
\v 6 Woope uSaala wáaja, “UNguluvi wánipeela ulushendeewo. Umuunu yoyoona yuna asipulishe injowo isi, asishendeeve lumo noone.
\v 7 Yu naani ndi wámujovela uAbulahamu kiija, one ningayonsa avaana? Lino namusavila umwana wa shidiimi mu wugogolo waakwe.”
\p
\v 8 UIsaaka wáakula, wáalekha kiyonkha. Ilisiku lina wálekhaga kiyonkha, uAbulahamu wágahaga ishiwungo shikhome.
\s UHajili nu Ishimayeli viidagwa
\p
\v 9 Ilijuva limonga uSaala wámwajile uIshimayeli umwana wa Hajili uMumisili, ikimubeda umwanaakwe uIsaaka.
\v 10 Kwa kiiva ya ilyo, uSaala wámujovela uAbulahamu wáaja, “Mudaga umuvanda uyu nu mwanaakwe, kwa kiiva umwana wa muvanda uyu, asikwiliile kihaala lumo nu mwanangu!”
\p
\v 11 UAbulahamu wásugumilwa mandu kwa kiiva ya lujowo ulu, kiiva lukhandi lumulenjile umuswamu waakwe uIshimayeli.
\v 12 Leelo, uNguluvi wámujovela uAbulahamu wáaja, “Usikhatungumalaga kwa kiiva ya Ishimayeli nu muvanda waakho. Pulisaaga na kigaha gina uSaala ikikujovela, kwa kiiva ishikholo shaakho shikhahuma kwa Isaaka.
\v 13 Khanji, umwana wa muvanda waakho, ishikholo shaakwe nisishiyoolose na kiiva shikhome, kiiva woope mwanaakho.”
\p
\v 14 Pamulaawu njine, ulwamilaawu mandu, uAbulahamu wálamukha, wátoola ishakiilya nu ludungulu lwa malenga aga kiingʼwa, wámubaabisa uHajili pa livega, baheene wámujovela awuushe nu mwanaakwe. UHajili wáwuukha, wáava iyuluutikha mu lunyikha nkholeela ni lijumbi lya Belisheeba.
\v 15 Gaganaga kisila amalenga, uHajili wámuviikha umwanaakwe pansi pa mumepo gwa musita.
\v 16 Baheene wávejeela pamwandi padoodo kihuma pina wámulekha umwana mbakha pina akhandi akwali, ngaja uwutali wa lutooso lwa ludibulo, kuno ihiiva mu numbula yaakwe iija, “Shiba nisikhamuloleelaga umwanangu pina iifwa.” Baaho, pina wáali akheele, wákhoola kwa mangʼuulo.\fig |lb00293c.tif|col|||UHajili ikhoola kwa mangʼuulo|21:16\fig*
\p
\v 17 UNguluvi wámupulikha umwana yula pina ikhoola. Baheene uMalayikha wa Nguluvi wámushemeela uHajili kihuma kushaanya wáaja, “Hajili! Shiinu shishi shikikukhoosa? Usikhatiilaga, kwa kiiva uNguluvi wápulikha inkhoolo ya mwanaakho kuna umugoniise.
\v 18 Yiima! Ulute, umukhate iliwokho, umuyiinule, kwa kiiva ishikholo shaakwe nikhashiyoolosa mu nyi.”
\v 19 Baheene uNguluvi wámudindula ameeho uHajili. Baaho wályaga ilisima lya malenga, wáaluta kinega amalenga, wáamemya mu ludungulu lwa malenga, wámupeela umwanaakwe wáangʼwa.
\p
\v 20 UNguluvi wámuyangalilaga umwana uyo, woope wáakula, wáava mukhome. Wáakhala mu lunyikha, insengo yaakwe yikhandi kifwima kwa ludibulo.
\v 21 Wáali ikhalaga ku lunyikha lwa ku Palani. Umaayi waakwe wámutoolela umudala uwa kunyaanave ku Misili.
\s Ulufingano lwa Abulahamu nu mutwa uAbimeleeki
\p
\v 22 Uluhaavi ulo, umutwa uAbimeleeki nu Fikoli umukhome wa vasulukhali vaakwe vafikhaga kwa Abulahamu. UAbimeleeki wámujovela uAbulahamu wáaja, “UNguluvi ali noowe kwa shila shiinu shina wiigaha.
\v 23 Lino, nikikulomba kiija, uyiyiije kwa Nguluvi kiija usinijanga one, avanangu ni shisafi shangu. Ngaja one shina nakugahilaga wunofu, shiisho ndeeno na yuuwe unigahilaje wunofu, one ni nyi iyi yina ukheele ngaja muhensa.”
\v 24 UAbulahamu wámujovela wáaja, “Nikiyiyiiga nisiigahe shina walogola.”
\p
\v 25 Baheene uAbulahamu wámupiikha uAbimeleeki wáaja, “Avavanda vaakho vanipokhaga kwa ngufu ilisima lyangu limo.”
\v 26 UAbimeleeki wámujovela wáaja, “Kwashi usikhanijoveele? Shiyooli, one shi nipulikha hela injowo isi ndeeni, nisimeenye kiija vava naani vagahaga ndeeno.”
\v 27 Gaganaga kishila ago, uAbulahamu wámupeela uAbimeleeki inkholo ni ngʼombe, baheene avaanu vavili ava, vafingana.
\v 28 UAbulahamu wásibaagula na kisiviikha kulubali inkholo itogota fungati.
\v 29 UAbimeleeki wáganaga kiwona ndeeno, baheene wámujovela wáaja, “Kwashi wasibaagula kulubali inkholo iso itogota fungati?”
\v 30 UAbulahamu wámuyankha wáaja, “Posheela inkholo isi itogota sina nikikupeela kwa liwokho lyangu, kiiva shimanyilo sha kiija, ilisima ili yuune nahimbaga.”
\v 31 Kwa kiiva ya ilyo, uluvala ulu lwatambulwa Belisheeba,\f + \fr 21:31 \fq Belisheeba: \ft Litaawa lya Shihebulaniya, lina nganulo sivili. Ulwa wutasi, \fqa lisima lya lufingo \ft nu lwa wuvili, \fqa lisima lya fungati. \f* kiiva apo papeene pina vafinganaga woona vavili.
\p
\v 32 Ndeeno, vaganaga kimala kifingana ku Belisheeba, umutwa uAbimeleeki nu Fikoli umukhome wa vaanu va wulugu waakwe, vaawuya ku nyi yaanave iya Vafilisiti.
\v 33 UAbulahamu wávyala umusisi ku Belisheeba, wámufuunya uMutwa uNguluvi uwa Shiluta.
\v 34 Kuwudugo, uAbulahamu wáakhala nsiku nyinshi mu nyi ya Vafilisiti.
\c 22
\s UMutwa uNguluvi ikimujovela uAbulahamu amuhumye uIsaaka //ave shadanda
\p
\v 1 Paanyuma, uNguluvi wámujelaga uAbulahamu. Wámushemeela wáaja, “Abulahamu!” UAbulahamu wáyiitikha wáaja, “One nili panu.”
\v 2 UNguluvi wámujovela, “Nisakula umutoole umwanaakho umugani umubaagule uIsaaka, ulute nawo mbakha ku nyi ya Moliya\f + \fr 22:2 \xt Yimba mu litaafili lya 2 Njowo sa Luhaavi 3:1.\f* kushaanya ya shidunda shina nisikusoonele. Baheene ulute umuhumye ishadanda sha kinyaanywa kunyangu.”
\v 3 Kwaganile kiisha hela, uAbulahamu wálamukha, wáyansa kiteenya inyanjala isa kinyaanyila ishadanda, wátansa pa dogovi, wávatoola avavanda vaakwe vavili nu muswamu waakwe uIsaaka. Vayansa kishuula, viiluta uluvala luna uNguluvi wámusonelaga uAbulahamu.
\v 4 Vaganaga kijenda, ilisiku lya wutatu uAbulahamu wáyiinukha kiloleela kushaanya, wálwaga uluvala lula kwa kutali.
\v 5 Baheene uAbulahamu wávajovela avavanda vaakwe wáaja, “Khalaji baaha muyiyangalilaje idogovi. One nu Isaaka tiiluta kula kimufuunya uNguluvi, paanyuma tisiitine.”
\p
\v 6 Lino, uAbulahamu wátoola inyanjala isa kinyaanyila ishadanda, wámutwikha uIsaaka, umwene wásumula umooto ni shimaaji, baheene vawuukha lumo.\fig |Abraham and Isaac walk.jpg|col|22:6|SGM|UAbulahamu nu Isaaka|22:6\fig*
\v 7 Mu nsila, uIsaaka wámuposa uwiihe, “Daada wangu!” Woope wáyiitikha wáaja, “Wuli muswamu wangu!” UIsaaka wámujovela, “Loleela! Umooto tinago, inyanjala tinaso. Lino, inyana nkholo iya shadanda iya kinyaanya yili kwi?”
\v 8 UAbulahamu wámujovela uIsaaka wáaja, “Muswamu wangu, uNguluvi asitupeele inyana nkholo iya shadanda iya kinyaanya.” Baheene vayitenekha kijenda.
\v 9 Vaganile kifikha uluvala luna uNguluvi akhandi amusoneele uAbulahamu, wásenga uluvala ulwa kihumisa ishadanda. Wásiviikha inyanjala pashaanya, wámupinya umuswamu waakwe uIsaaka, wámuviikha pashaanya pa nyanjala sila.
\v 10 Wátoola ishimaaji shaakwe, kiija amushinje uIsaaka.
\p
\v 11 Leelo, uMalayikha wa Mutwa uNguluvi wámushemeela uAbulahamu kihuma kushaanya wáaja, “Abulahamu! Abulahamu!” Woope wáyiitikha wáaja, “One nili panu!”
\p
\v 12 UMalayikha wámujovela, “Usikhajelaga kimubuda umwana! Lino naamanya kiija ukimutiila uNguluvi, kwa kiiva usakhaana kimupeela hata umuswamu waakho uyu uwa lufingo yuna uNguluvi wáfingaga!”
\p
\v 13 Baheene uAbulahamu wáloleela kunyuma yaakwe, wáyaaga iduuvi, yikhatiilwe amapembe gaakwe mu lisita! UAbulahamu wáaluta kiyitoola inkholo iyo, wáyihumya ishadanda isha kinyaanywa kwa Nguluvi, yapyanila pa muswamuve uIsaaka.\fig |lb00255c.tif|col|||Iduuvi yihumisiwa shadanda|22:13\fig*
\v 14 Kwa kiiva ya ilyo, uAbulahamu wápatambulila apo ilitaawa lya Yaahwe-Yiile, uluganulo lwakwe kiija, “UMutwa uNguluvi ikitupeela,” ngaja shina avaanu viijova mbakha iminsiyaano, “Mu shidunda sha Mutwa uNguluvi tiipata fina tisakula.”
\p
\v 15 UMalayikha wa Nguluvi wámushemeela uAbulahamu ulwa wuvili kihuma kushaanya,
\v 16 wáaja, “UMutwa uNguluvi iija ndeeni, ‘Kwa kiiva wanipulikha, khanji wanipeela umwanaakho umugani umubaagule uIsaaka, nayiyiiga kwa litaawa lyangu yuune.
\v 17 Shiyooli nikiyiyiiga kiija, nisikuyimiilile na nisikuyoolose ishisafi shaakho shisiive shikhome. Shisiive shinshi ngaja nondwe isa ku wulanga na kiiva shinshi ngaja luhankha ulwa mu mbalamo ya bahali. Avanaakho vakhavamena avalugu vaanave, na vakhagagalula amajumbi gaanave.
\v 18 Kishilila ulusawo lwakho, nikhavayimiilila avaanu woona ava mu nyi, kwa kiiva wanipulikha.’”
\v 19 Baheene uAbulahamu wáatina kwa vavanda vaakwe vavili vala. Vawuukha woona mbakha ku Belisheeba, woope uAbulahamu wáava iikhala ukho.
\s Avaana va Naholi
\p
\v 20 Gaganile kishila ago, uAbulahamu wápulikhaga imola kiija, uNaholi umunangʼana\f + \fr 22:20 \xt Yimba mu litaafili lya Shiyanso 11:27-30.\f* waakwe, wásavilwagwa avaana va shidiimi munaana nu mudala waakwe uMilika.
\v 21 Umwana uwa wutasi yu Usi, umaame yu Busi nu Kemweli uwiihe wa Alaamu.
\v 22 Avaana avanji ava Naholi vakhandi, uKesedi, uHaaso, uPilidashi, uYidilafu nu Betuweli.
\v 23 UBetuweli wámusavaga uLebeka. UMilika wámusavilaga uNaholi, ulukholo lwakwe uAbulahamu, avaana ava shidiimi munaana.
\v 24 UNaholi akhandi nu mudala uyunji umunangʼana yuna akhandi itambulwa Lewuma. Uyo wámusavilaga avaana avanji vana. Amataawa gaanave vakhandi vitambulwa Teeba, Gahamu, Takhashi nu Maaka.
\c 23
\s Imfwa ya Saala
\p
\v 1 Insiku sina uSaala wákhalaga pa nyi panu, sikhandi maakha ligana limo na mashumi gavili ni fungati (127).
\v 2 USaala wáfwililaga ku lijumbi lya Kiliyati-Aluba, insiku isi litambulwa Hebuloni. Ilijumbi ili lili ku nyi ya Kanaani. UAbulahamu wáyaalama na kimukhoola umudala waakwe uSaala.
\v 3 Baheene uAbulahamu wágulekha umufimba gwa Saala, wáwuukha, wáaluta kilogola na Vahiti, wávajovela wáaja,
\v 4 “One nikheele panyeenyu apa ngaja muhensa hela. Lino, nilomba munigusise uluvala ulunya mongolo inya lijooja nimusiile umudala wangu.”
\p
\v 5 Baheene vamujovela uAbulahamu vaaja,
\v 6 “Mutwa, tupuliisa, owe uli mukhome panyeesu apa. Hagulaga uluvala ulwa lijooja luna lunofu, kusiina umuunu yuna asikukhaane ilijooja ilya kimusiila umudala waakho.”
\p
\v 7 Baheene uAbulahamu wáyiima pa Vahiti, avaanu va nyi iyo, wávafugamila.
\v 8 Wávajovela wáaja, “Nda mwaniyiitikha nimusiile umudala wangu, nilomba munilombele kwa Efuloni, umwana wa Sohaali,
\v 9 anigusise imongolo yina yili mu Makipela mu nsala ya mugunda gwakwe. Mulombi anigusise kwa lifungu linofu lina isakula, pina na yuumwe mwiloleela, baheene nive nu luvala lwangu ulwa kivasiila avaanu vangu.”
\p
\v 10 Woope uEfuloni akhandi akheele bahala na Vahiti vayine. Baheene uEfuloni wámujovela uAbulahamu baaho pa vayine woona vina vakhandi vakheele pa shikwilo sha lijumbi wáaja,
\v 11 “Yisili ndeeno wee mutwa wangu, nipuliisa. Nisikupeele umugunda guna guli ni mongolo, baaha pa Vahiti vayangu, umusiile umudala waakho.”
\p
\v 12 UAbulahamu wáfugama khanji pa vaanu vala,
\v 13 wámujovela uEfuloni bahala pa vaanu woona vina vakhandi vakwali wáaja, “Nikikulomba unipuliise, nisikuhombe amahombo goona aga mugunda gwakho. Lino nikikulomba uyanushile ilihombo ili, baheene nimusiile umudala wangu.”
\v 14 Baheene uEfuloni wámujovela uAbulahamu wáaja,
\v 15 “Wee mutwa puliisa, umugunda gwa hela magana gana (400), shiinu shishi kunyangu noowe? Lutaga umusiile umudala waakho.”
\p
\v 16 UAbulahamu wáliyiitikha ilifungu ilyo, wámujelela uEfuloni ihela magana gana (400) ngaja shina vakhandi vigusisania uluhaavi ulo, kwa Vahiti woona.
\p
\v 17 Kuwudugo, uEfuloni wámupeela uAbulahamu umugunda guna gukhandi ku Makipela pina wiiluta ku Mamule, imongolo yina yikhandi apo, na mapishi goona gina gakhandi gakwali.
\v 18 Iliswi ilyo lyasenjekhaga pa Vahiti woona vina vakhandi vakungaanile pa shikwilo sha lijumbi ilyo.
\p
\v 19 Gaganile kishila ago, uAbulahamu wáaluta kimusiila umudala waakwe pala pa mongolo, yina yili mu mugunda ugwa ku Makipela, kunena ya lijumbi lya Mamule, ilitaawa ilinji Hebuloni, lina lili mu nyi ya Kanaani.
\v 20 Shiisho ndeeno aVahiti vamugusisaaga uAbulahamu umugunda, guna gukhandi ni mongolo, luve luvala lwakwe ulwa kisiilila avaanu vaakwe.
\c 24
\s UIsaaka nu Lebeka
\p
\v 1 UAbulahamu akhandi ana maakha minshi, woope uMutwa uNguluvi akhamuyimiliile kwa shila shiinu.
\v 2 Ilijuva limonga, uAbulahamu wámushemeelile umuvanda waakwe umukhome. Uyu yumwene yuna akhandi iyimiilila uwusi waakwe woona. UAbulahamu wámujovela wáaja, “Viikha iliwokho lyakho pansi pa shiima shangu,
\v 3 na uyiyiije kwa Nguluvi wa wulanga ni nyi, usimutoolela umuswamu wangu avaali va Vakanaani ava vina tiikhala nawo apa.
\v 4 Leelo nisakula ulute mbakha ku nyi\f + \fr 24:4 \xt Yimba mu litaafili lya Shiyanso 12:1.\f* ya valukholo lwangu umutoolele umuswamu wangu uIsaaka umudala.”
\p
\v 5 Umuvanda yula wámuposa uAbulahamu wáaja, “Wuli, umuhinja uyo nda akhaane kiyinsa kuno, nimuyisaaje umuswamuwo mbakha ku nyi kuna wahumaga?”
\v 6 UAbulahamu wámujovela wáaja, “Ndaali! Pulisaaga wunofu, usikhajelaga kimuwuyiisa umuswamu wangu ukho!
\v 7 UMutwa uNguluvi uwa kushaanya, yuna wániwusaaga kukhaaya kwa daada wangu, uluvala luna nasawaagwa, wáyiyiigaga kunyangu wáaja, ‘Nisilupeele ulusawo lwakho inyi iyi.’ Umwene asimufilishe umalayikha waakwe akulongole, baheene na yuuwe usimuleetele umuswamu wangu umudala kihuma ukho.
\v 8 Umuhinja uyo nda akhaane kiyinsa lumo noowe, kiyiyiiga kuno kusikhakuyiimya. Leelo, usikhajelaga kimutinia umuswamu wangu ku nyi yina nahumaga!”
\v 9 Baheene, umuvanda yula wáviikha iliwokho lyakwe pa shiima sha Abulahamu, wáyiyiiga kwa Abulahamu kiija asikwise goona gina wájovelwa.
\p
\v 10 Baheene umuvanda yula, wáhaagula na kisibaagula ingamiya ishumi isa Abulahamu, wáyangasa ifiinu ifinofu mandu ifya kitwala uluvala luna akhandi iiluta. Wáshuula, wáaluta mbakha ku lijumbi lya Naholi lina likhandi ku nyi ya Mesopotamiya.
\v 11 Wáganile kifikha, wásifugamya ingamiya nkholeela ni lisima lina likhandi mulubali lwa lijumbi. Yikhandi shaamihe, uluhaavi luna avashimaayi vakhandi viiluta kinega amalenga.
\p
\v 12 Baheene umuvanda yula wáyansa kifuunya iija, “Wee Mutwa Nguluvi wa mutwa wangu uAbulahamu, nikikulomba unitanjilise iminsiyaano, khanji umugahile wunofu umutwa wangu uAbulahamu.
\v 13 Puliisa, niyiimile apa palubali pa lisima lya malenga, woope avahinja va lijumbi ili viyinsa kinega amalenga.
\v 14 Lino nikikulomba yive ndeeni, umuhinja yuna nisimujovele kiija, ‘Nilomba utuule pansi injiilo yaakho iya malenga, ningʼwe,’ nda ajove, ‘Ngʼwesaga hela, nasi ngamiya saakho nisisingʼwese!’ uyo aveesaje yumwene yuna umuhaguliile umwanandeje waakho uIsaaka. Kwa ili, lisinigahe nimanye kiija wamugahila wunofu umutwa wangu.”
\p
\v 15 Pina asinaamale kilogola ndeeno, baaho, wáyinsa uLebeka asumwile injiilo ya malenga pa livega. ULebeka akhandi mwana wa Betuweli. UBetuweli woope akhandi mwana wa Milika. UMilika akhandi mudala wa Naholi, umaame wa Abulahamu.
\v 16 Umuhinja uyo akhandi munofu mandu, khanji wáali asinajelaje kijenda nu mugoosi yoyoona. Wáhuluta mu lisima, wáanega amalenga mbakha wáamemya injiilo yaakwe, baheene wáahuma mu lisima.
\v 17 Umuvanda yula uwa Abulahamu wányangupania kitangaana nu Lebeka. Wáganile kifikha wámujovela wáaja, “Nilomba unipeele amalenga madoodo aga mu njiilo yaakho ningʼwe.”
\p
\v 18 Umuhinja yula wámujovela wáaja, “Ngʼwa wiheesu!” Baaho wáyiisa injiilo, wáyikhatilisa kuno umuvanda wa Abulahamu ingʼwela amalenga.
\v 19 Wáganile kimala kimupeela amalenga, umuhinja yula wámujovela wáaja, “Hata ingamiya saakho nisisingʼwese mbakha siyikute.”
\v 20 Apo, wáagaha nyangu, wásiponyesa ingamiya amalenga mu litiinyi, baheene wáaluta khanji kinega amalenga nyangu mu lisima, wásingʼwesa ingamiya saakwe soona.
\v 21 Uluhaavi loona ulo, umuvanda yula akhandi apikimuloleela wunofu, kuno asisiime tototo, wáyitenekha kimuloleela amanye uNguluvi nda aluyimiliile ulushuulo lwakwe awu asiluyimiliile.
\p
\v 22 Ingamiya sila saganile kiyikuta amalenga, baheene umuvanda yula wátoola injuma iya sahaabu iya muumula na mabangili gavili amanofu aga mu mawokho aga sahaabu, ifiinu fyona ifyo fikhandi fya lifungu likhome mandu, wámupeela umuhinja yula.
\v 23 Baheene wámuposa wáaja, “Owe uli mwali wa naani? Nilomba unijovele. Wuli, kuna mwenshe iya kigona one na vayangu kunyeenyu iminsiyaano?”
\v 24 ULebeka wámujovela wáaja, “One nili mwali wa Betuweli, nili musukulu wa Milika umudala wa Naholi.
\v 25 Kunyeesu uluvala ulwa kidiimila luna masoli, khanji imwenshe iya kigona avahensa yikwali.”
\p
\v 26 Umuvanda yula uwa Abulahamu wáganile kipulikha ndeeno, wáfugama, wáfuunya
\v 27 wáaja, “Atunwajwe uMutwa, uNguluvi wa mutwa wangu uAbulahamu, yuna wánisoonela uwunofu waakwe ni shiyooli shaakwe kwa mutwa wangu. Na yuune wánilongosa insila mbakha naafikha kwa lukholo lwa mutwa wangu uAbulahamu.”
\v 28 Baheene uLebeka wáasiga luvilo wáaluta kukhaaya kwa maayi waakwe, wáaluta kivajovela avaanu injowo iso.
\v 29-30 ULebeka akhandi ana wulumbu waakwe yuna akhandi itambulwa Labani. ULabani wáganile kimwaga uLebeka afwalile injuma yila na mabangili mu mawokho na wáganile kipulikha injowo sila sina uLebeka akhandi ajoveelwe nu muhensa yula, baheene wáwuukha luvilo wáaluta kitangaana nu muhensa yula ku lisima kula. ULabani wáganile kifikha kula, wámwaga umuhensa yula ayiimile nkholeela ni ngamiya saakwe.
\v 31 ULabani wámujovela wáaja, “Isaaga kukhaaya, owe yuna uyimiliilwe nu Mutwa uNguluvi! Kwashi uyiimile kunja kuno? One shi naanosa inanda ya kigona nu luvala luna sisiikhale ingamiya saakho.”
\p
\v 32 Umuvanda yula wáaluta lumo, wáhuluta mu nanda, uLabani wáyiisa amasigo pa ngamiya, wásipeela amasole, khanji wámuleetela amalenga ga kiyoosa amagulu umuvanda uyo na vaanu vina akhandi nawo.
\v 33 Baheene vamuteleshela ishakiilya ishinofu. Leelo umwene wávajovela wáaja, “Nisiilya ishakiilya mbakha nijove shina nigulumiile.” ULabani wámujovela wáaja, “Eena, logola lino.”
\v 34 Umuvanda yula wámujovela wáaja, “One nili muvanda wa Abulahamu.
\v 35 UNguluvi amuyimiliile uAbulahamu mandu, ana wusi winshi. Amuyoloseese ishipuga sha nkholo ni ngʼombe, ingamiya ni dogovi, ihela ni sahaabu, avavanda va shigoosi na va shidala.
\v 36 Umudala waakwe uSaala, amusaviile umutwa wangu umwana wa shigoosi mu wugogolo waakwe. Uyo yumwene yuna ahasiiwe uwusi waakwe woona.
\v 37 UAbulahamu wánijovaga niyiyiije wáaja, ‘Usikhajelaga kimutwasa umuswamu wangu umuhinja wa Vakanaani ava vina niikhala nawo apa.
\v 38 Nisakula ulute mbakha ku nyi yangu, kwa valukholo lwangu, ulute umutoolele uIsaaka umudala.’
\p
\v 39 “Baheene namuposa umutwa wangu, ‘Wuli, umuhinja uyo nda akhaane kiyinsa lumo noone mu nyi iyi?’
\v 40 Leelo, umwene wánijovela, ‘UMutwa uNguluvi yuna one nikimuyinatila nsiku soona, asimufilishe umalayikha waakwe lumo noowe, baheene asikutanje kimupata umuhinja yuna hambi iiva mudala wa muswamu wangu kihuma kukhaaya kwa wiheesu na valukholo lwangu.
\v 41 Nda ufishe kwa valukholo lwangu, leelo valeshe kikupeela umuhinja uyo, apo baheene usiiva walunanga uluyiigo lwakho.’
\p
\v 42 “Iminsiyaano naagana kifikha pa lisima pala, namulomba uMutwa uNguluvi naaja, ‘Wee Mutwa, Nguluvi wa mutwa wangu uAbulahamu, nikikulomba iminsiyaano uniyimiilile na kinilongosa mu lushuulo lwangu.
\v 43 Loleela, niyiimile nkholeela ni lisima ili ilya malenga. Nilomba umuhinja yuna asiyinse kinega amalenga, yuna hambi nikimujova, “Nilomba unipeele amalenga madoodo aga kiingʼwa aga mu njiilo yaakho,”
\v 44 khanji yula yuna asinijove, “Ngʼwa wiheesu, nasi ngamiya saakho nisisingʼwese,” nisiimanye kiija, uyo yumwene umuhinja yuna umuhagwile, ave mudala wa muswamuve wa mutwa wangu.’
\p
\v 45 “Pina nikhandi nisinaamale kifuunya mu numbula yangu, baaho wáyinsa uLebeka avegeele injiilo yaakwe pa livega. Wáhuluta mu lisima, wáanega amalenga, baheene namujova, ‘Nilomba amalenga ga kiingʼwa.’
\v 46 Baaho, wáyiisa nyangu injiilo yaakwe, baheene wánijova, ‘Ngʼwela wiheesu nasi ngamiya saakho nisisingʼwese.’ Baheene naangʼwa amalenga, soope ingamiya sangu wásingʼwesa.
\v 47 Baheene namuposa, ‘Owe uli mwali wa naani?’ Wánijovela, ‘One nili mwali wa Betuweli, umwana wa Milika, uMilika umudala wa Naholi.’ Namufwasa injuma muumula na mabangili mu mawokho.
\v 48 Baheene namusufya uMutwa, uNguluvi wa mutwa wangu uAbulahamu, yuna wánilongosa mbakha kwa muhinja wa lukholo lwa mutwa wangu, kiija nimutoolele umudala umwanaakwe uIsaaka.
\v 49 Nilomba munijovele nda musiigahe uwunofu nu wugolofu kwa mutwa wangu uAbulahamu. Nda yisikwiliile, nijoveli na yuune nisiimanye isha kigaha.”
\p
\v 50 Kuwudugo, uLabani nu Betuweli vamujovela kiija, “Ulujowo ulu luhumile kwa Mutwa uNguluvi, ose tisikwiliile kipyanisa ishiinu shoshoona.
\v 51 Puliisa, uLebeka ali baaha, lutaga nawo, ave mudala wa muswamuve wa mutwa waakho uAbulahamu, ngaja shina uNguluvi wásoona.”
\p
\v 52 Woope umuvanda wáganile kipulikha ndeeno, wámufugamila uNguluvi mbakha pansi, wámufuunya.
\v 53 Apo, umuvanda wa Abulahamu wátoola inkhonkholo saakwe inofu mandu ngaja isahaabu ni hela, na menda amanofu mandu wámupeela uLebeka. Khanji wámupeela uwulumbu waakwe uLebeka nu maayi waakwe uLebeka ulutono lwa hela nyinshi.
\v 54 Gaganile kishila ago, umuvanda wa Abulahamu na vaanu vina akhandi alongoseenie nawo, vaalya, vaangʼwa na kigona baaho. Vaganaga kilamukha pamulaawu njine, umuvanda yula uwa Abulahamu wávajovela wáaja, “Nilomba munitawule, niwuye kwa mutwa wangu.”
\p
\v 55 Leelo, aveene vamujovela vaaja, “Mulekha umuhinja akhale noose padoodo ngaja nsiku ishumi ndeeni, baheene ulutaje nawo.”
\v 56 Woope wávajovela wáaja, “Ndaali, musikhanifuvasaaji, kwa kiiva uMutwa uNguluvi wáluyimiilila ulushuulo lwangu. Nitawulaji hela nitinaje kwa mutwa wangu.”
\v 57 Woope vamujovela vaaja, “Lekha timushemeele uLebeka yumwene timupose.”
\v 58 Vamushemeela uLebeka, baheene vamuposa vaaja, “Wuli, usiilute lumo nu muunu uyu?” ULebeka wávajovela wáaja, “Nisiilute nawo.”
\p
\v 59 Apo, baheene vamuhwesa uLebeka nu muvanda waakwe, kiija valute lumo nu muvanda wa Abulahamu na vayine vina akhandi alongoseenie nawo.
\v 60 Vamuyimiilila uLebeka vaaja,
\b
\q “Wee wulumbu wangu,
\q ulute uve maayi wa vaana vinshi.
\q Ishikholo shaakho shive shikhome,
\q vagagalule amajumbi ga valugu vaanave.”
\b
\p
\v 61 Baheene, uLebeka na vavanda vaakwe avashimaayi, vataana ingamiya vawuukha, vaaluta lumo nu muvanda wa Abulahamu. Shiisho ndeeno umuvanda wa Abulahamu wámutoolaga uLebeka na valutaga lumo.
\p
\v 62 Uluhaavi ulo, uIsaaka akhandi atinile kihuma ku shisansa sha Beeli-Lahayi-Loyi,\f + \fr 24:62 \xt Yimba mu litaafili lya Shiyanso 16:14.\f* wáava iikhala ulubali lwa Negebu.
\v 63 Ilijuva limonga, pashinyiijuva, uIsaaka wálutile ku mugunda kihiiva. Uluhaavi pina akhandi ukho, wáloleela, wáawona ingamiya siyinsa.
\v 64 Woope uLebeka wáganaga kiloleela, wámwaga uIsaaka, wáyiikha pansi kihuma pashaanya ya ngamiya.
\v 65 Baheene wámuposa umuvanda wa Abulahamu wáaja, “Yu naani yuna ali ku mugunda kula iyinsa kituyaayisa?” Umuvanda wa Abulahamu wámujovela wáaja, “Uyu yu mutwa wangu uIsaaka.” ULebeka wáganile kipulikha ndeeno, wátoola ishitambala wáyigubikha ku meeho.
\p
\v 66 Kuwudugo, umuvanda yula uwa Abulahamu wámutaviilila uIsaaka ifiinu fyona fina wágahaga mu lushuulo lwakwe.
\v 67 Baheene uIsaaka wámutwala uLebeka mu litinga lina likhandi lya maayi waakwe uSaala. UIsaaka wámutoola uLebeka wáava mudala waakwe. UIsaaka wámugana mandu uLebeka, kwa kiganana kwanave, uIsaaka wáyishilisiwa inumbula kwa kiiva ya mfwa ya maayi waakwe.
\c 25
\s Avaana avanji va Abulahamu
\p
\v 1 UAbulahamu wámutoolaga umudala uyunji ilitaawa lyakwe akhandi yu Ketuula.
\v 2 Uyu wámusavilaga uAbulahamu avaana ava, Simulani, Yokishani, Medaani, Midiyani, Ishibaki nu Shuwa.
\v 3 UYokishani akhandi wihaanave wa Sheeba nu Dedani. Avaana va Dedani vakhandi aVaashuulu, aValetushi na Valewumi.
\v 4 Avaana va Midiyani vakhandi ava, Efa, Efeeli, Hanooki, Abida nu Elida. Ishisafi ishi shoona shikhandi sha Ketuula.
\p
\v 5 UAbulahamu wámuhasaaga uIsaaka uwusi waakwe woona.
\v 6 Leelo, avanaakwe va vadala avanji avanangʼana, wávapeelaga ulutono lunofu. Baheene wávawuusa, vaaluta kikhala ku nyi iya kunena yina yili kutali nu mwanaakwe uIsaaka.
\s Imfwa ya Abulahamu
\p
\v 7 UAbulahamu wákheele pa nyi maakha ligana limo na mashumi fungati na gasaanu (175).
\v 8 UAbulahamu pina akhandi muumi, akhandi akheele luhaavi lutali na lunofu mandu na lwa kiyimiililwa. Wáganile kiifwa, wáhansiwaagwa na vambuye vina vatalaga kiifwa.
\v 9 Avanaakwe uIsaaka nu Ishimayeli vamusiila uwihaanave mu mongolo iya Makipela, ulubali ulwa kunena ulwa Mamule, ku mugunda guna gukhandi gwa Efuloni umwana wa Sohaali uMuhiti.
\v 10 Umugunda ugo, uAbulahamu wágulile kihuma kwa Vahiti.\f + \fr 25:10 \xt Yimba mu litaafili lya Shiyanso 23:17-20.\f* Apo baheene pina uAbulahamu nu mudala waakwe uSaala vavasiilaga.
\p
\v 11 UAbulahamu wáganaga kiifwa, uNguluvi wámuyimililaga uIsaaka umuswamu waakwe uAbulahamu. UIsaaka wálutile kikhala nkholeela ni lisima lya Beeli-Lahayi-Loyi.\f + \fr 25:11 \xt Yimba mu litaafili lya Shiyanso 16:14.\f*
\s Avaana va Ishimayeli
\p
\v 12 Ifi fifyene fisafi fya Ishimayeli umwana wa Abulahamu nu Hajili uMumisili yuna akhandi muvanda wa Saala.
\v 13 Amataawa ga vaana va Ishimayeli kwa kitunjililana kisawa gageene aga, uwa wutasi yu Nebayoti, umutunjililano uKedaali, uAdebeeli, uMibisamu,
\v 14 uMishima, uDuuma, uMasa,
\v 15 uHadadi, uTeema, uYetuuli, uNafishi nu Kedeema.
\v 16 Awo vaveene vaana ishumi na vavili va Ishimayeli, khanji vakhandi shiyanso sha fikholo ishumi na fivili fya Ishimayeli. Injinji saanave, amatinga gaanave ni fikholo fyanave, fyatambulwagwa kwa mataawa gaanave.
\p
\v 17 Amaakha ga Ishimayeli gina wákheele pa nyi, gakhandi ligana limo mashumi gatatu ni fungati (137) baheene wáfwile, wáhansiwa na vambuye.
\v 18 Avaana va Ishimayeli vakheele mu njinji kihuma ku Havila mbakha ku Shuuli. Uluvala ulo, lukhandi panena ya Misili, kiluta ku Ashuulu. Avaana va Ishimayeli vikhalaga veene duguli vasikhahansikheene na valukholo lwanave.
\s Kisawa kwa Esawu nu Yaakobo
\p
\v 19 Ifi fifyene fisafi fya Isaaka, umwana wa Abulahamu.
\v 20 UIsaaka wáganile kifisa maakha mashumi gana, wámutoola uLebeka, uwulumbu wa Labani, umwana wa Betuweli. UBetuweli akhandi Mualaamu muunu wa ku Padani-Alaamu.
\v 21 ULebeka akhandi mugumba, kwa kiiva ya ilyo uIsaaka akhandi ikimulomba uMutwa uNguluvi, woope wámupulikha uIsaaka. Baheene uLebeka wásumula ulwanda.
\v 22 Ulwanda lwa Lebeka lukhandi lwa mapasa. Avaana awo vaava vimenana mu wutumbu umo mbakha uLebeka wáaja, “Kwashi gisenjekha aga kunyangu ndeeni?” Ndeeno wáaluta kimuposa uNguluvi.
\v 23 UNguluvi wámujovela wáaja, “Mu wutumbu waakho, kuna fikholo fikhome fivili. Ifikholo ifi, fisibagunkhane kihuma mu wutumbu waakho. Yumonga, asiive ni ngufu kishila uyunji. Umukhome asiive ikimusenjela umunangʼana.”
\p
\v 24 Insiku isa kisava saganile kifikha, shiyooli uLebeka wáasava avaana mapasa va shidiimi.
\v 25 Umwana uwa wutasi akhandi muduuhu ana nyele muvili goona, kwa kiiva ya ilyo vamupeela ilitaawa lya Esawu.\f + \fr 25:25 \fq Esawu: \ft Litaawa lya Shihebulaniya, litambulwa ndeeno, kihwananisa ni liswi lina uluganulo lwakwe, \fqa umuunu yuna ana nyele nyinshi mu muvili goona. \f*
\v 26 Uwa wuvili wáasawa amukheete ishinsikiliinyi umukhome waakwe, kwa kiiva ya ilyo vamupeela ilitaawa lya Yaakobo.\f + \fr 25:26 \fq Yaakobo: \ft Litaawa lya Shihebulaniya. Uluganulo lwakwe, \fqa shinsikiliinyi. \ft Ilitaawa ili liwonensa kiija muunu mujanjilisaaji. \f* Uluhaavi luna uLebeka wásavile avaana vala, uIsaaka akhandi afisiise maakha mashumi mutanda.
\s UEsawu iigusa uwutawulilwa uwa kiiva mukhome
\p
\v 27 UEsawu nu Yaakobo vaakula. UEsawu wáava mufwimaaji munofu na idobokha kikhala ku lunyikha. UYaakobo wáava muhuugu na idobokha kikhala pakhaaya.
\v 28 UEsawu akhandi ikimutwalilaga uIsaaka uwiihe inyama isa wufwimaaji, ndeeno uIsaaka wámugana uEsawu, leelo uLebeka wámugana uYaakobo.
\p
\v 29 Ilijuva limonga uYaakobo pina wáali itelekha idengu, uEsawu wáawuya kihuma kifwima, leelo injala yikhandi yimulumile mandu.
\v 30 Baheene uEsawu wámujovela uYaakobo wáaja, “Miyaa, lino ni muyaago nisiifwe ni njala, nilomba unipeele nyangu ishakiilya isho ishiduuhu nilye.” (Lulwene vamupeelaga uEsawu ilitaawa lya Edomu, uluganulo lwakwe kiija muduuhu.)
\v 31 UYaakobo wámujovela wáaja, “Tangusiina nigusisa uwukhome waakho uwa kitala kisawa.”\f + \fr 25:31 \fq Kitala kisawa: \ft Kwa ngʼoma ya vaanu va luhaavi lula, umwana uwa wutasi kisawa, yaani uwa wutasi uwa shidiimi, akhandi ihaala mala khavili kishila vina vitunjilila.\f*
\v 32 UEsawu wáaja, “Niilwa kiifwa, hambi nishepushilwa shishi one kiiva nu wutawulilwa uwa kiiva mwana wa wutasi kisawa?”
\v 33 Baheene uYaakobo wámujovela wáaja, “Yiyiiga tangusiina.” Baheene wáyiyiiga, ndeeno wámugusisa uYaakobo uwutawulilwa uwa kiiva mwana wa wutasi kisawa.
\v 34 Apo uYaakobo wámupeela uEsawu umukhaate ni dengu, wáalya na kiingʼwa, baheene wáwuukha. Shiisho ndeeno uEsawu wásalaga uwukhome waakwe uwa kitala kisawa.
\c 26
\s UIsaaka ihaamila ku Gelaali
\p
\v 1 Uluhaavi lumonga injala inkhome yagwile mu nyi ya Kanaani, yikhandi nkhome kishila injala yina yikhagwile uluhaavi lwa Abulahamu.\f + \fr 26:1 \xt Yimba mu litaafili lya Shiyanso 12:10. \f* Kwa kiiva ya ilyo, uIsaaka wáaluta ku lijumbi lya Gelaali kwa Abimeleeki umutwa wa Vafilisiti.
\v 2 Ukho uMutwa uNguluvi wámutwiwushila uIsaaka na wámujovela wáaja, “Usikhalutaga ku Misili, leelo khala mu nyi yina nisikujovele.
\v 3 Khalaga kwa luhaavi lufupi mu nyi iyi, one nisiive noowe na nisikuyimiilile, kiiva nisikupeele owe na vanaakho inyi iyi iya Kanaani, pina nakwisa ulufingo luna nafingaga kwa wiiho uAbulahamu.
\v 4 Nisishiyoolose ishisafi shaakho shive shinshi ngaja inondwe isa ku wulanga, na nisivapeele inyi iyi yoona. Kwa kishilila ifisafi fyakho nikhava nikisiyimiilila inyi soona.
\v 5 Nikhakuyimiilila, kwa kiiva uAbulahamu wánipulisaaga, wágahaga goona gina namulajisaaga, na wásiyinatilaga indaji sangu, nu wulamulaaji wangu.”
\v 6 Baheene uIsaaka wáakhala nu mudala waakwe ku Gelaali.
\p
\v 7 Paanyuma avaanu va ukho pina vamwajile uLebeka, vamuposa uIsaaka, “Wuli, uyu mudala waakho?” Umwene wákhaana wáaja, “Uyu wulumbu wangu.” Wátiilaga kilogola kiija mudala waakwe, kwa kiiva uLebeka akhandi munofu mandu, akhandi ihiiva kiija avaanu ava ukho vangamubuda, baheene vamutoole umudala waakwe.
\p
\v 8 Leelo, uIsaaka wáganile kikhala ukho nsiku nyinshi, ilijuva limonga uAbimeleeki umutwa wa Vafilisiti, wálutile wáhunjisa pa ndwi ya nanda, wámwaga uIsaaka ikimukhata khata kuno ikimudigilinsa digilinsa uLebeka.
\v 9 Apo baheene uAbimeleeki wámushemeela uIsaaka wámujovela wáaja, “Humbe uyo mudala waakho! Kwashi wanijangaga wanijovela kiija, wulumbu waakho?” UIsaaka wámugomosesa wáaja, “Najovaga ndeeno kwa kiiva nikhandi nitiila kiija, avaanu vasinibude kwa kiiva yaakwe.”
\v 10 Baheene umutwa uAbimeleeki wámukhajila uIsaaka wáaja, “Shiinu shishi ishi shina watugahilaga? Yaali yiveesaje kiija, kuna muunu yoyoona yuna wágonaga nawo, ndi watuleetela ose toona uwunansi.”
\v 11 Apo, uAbimeleeki wáahumya indaji kwa vaanu woona, wáajova, “Umuunu yoyoona yuna asimupyase uIsaaka awu umudala waakwe, uyo shiyooli asiibudwe.”
\p
\v 12 Umwakha ugo, uIsaaka wávyalaga imbeyu mu nyi yila, wámotaga mandu, kwa kiiva uMutwa uNguluvi wámuyimililaga.
\v 13 UIsaaka wáamota mandu, wákwava mbakha wáava munya wusi winshi mandu.
\v 14 Akhandi ana nkholo, mene ni ngʼombe, khanji akhandi ana vavanda vinshi, mbakha aVafilisiti vayansa kimuwifushila.
\v 15 Vasiilaga amasima goona ga malenga gina vahimbaga avavanda va Abulahamu, pina akhandi muumi.
\v 16 Apo, baheene uAbimeleeki wámujovela uIsaaka wáaja, “Waava ni ngufu kitushila ose, lino wuukha panyeesu apa.”
\p
\v 17 Baheene uIsaaka wáwuukha apo, wáaluta kisenga ilitinga lyakwe ku lukwawo lwa Gelaali, wáakhala ukho.
\v 18 Wáatina kifukula amasima gala gina wáhimbaga uAbulahamu, pina akhandi muumi. Amasima ago gasilwagwa na Vafilisiti, wáganaga kiifwa uAbulahamu. UIsaaka wáganaga kigafukula, wágatambulilaga amataawa gagala gina uwiihe wáali agatambuliile.
\p
\v 19 Ilisiku limonga, avavanda va Isaaka vahimba ilisima pa lukwawo pala, vaapata ifisansa fya malenga fina fikhandi fiihumya amalenga amanofu.
\v 20 Leelo avadimaaji va Gelaali vadalinkhana na vadimaaji ava Isaaka vaaja, “Amalenga aga ga kunyeesu.” UIsaaka wálitambulila ilisima ilyo ilitaawa lya Eseki,\f + \fr 26:20 \fq Eseki: \ft Litaawa lya Shihebulaniya. Uluganulo lwakwe, \fqa libaatu. \f* kwa kiiva vadalinkhanaga nawo.
\v 21 Ino avasenga nsengo va Isaaka vahimba ilisima ilinji khanji, ilyo lyope valwilanilaga khanji. UIsaaka wálitambula ilisima ilyo ilitaawa lya Sitina.\f + \fr 26:21 \fq Sitina: \ft Litaawa lya Shihebulaniya. Uluganulo lwakwe, \fqa kibagunkhana. \f*
\v 22 Baheene uIsaaka wáwuukha, wáaluta ukunji kihimba ilisima ilinji. Lino ku lisima ili, vasikhalwilaniile. Baheene uIsaaka wálitambulila ilisima ilyo ilitaawa lya Lehoboti\f + \fr 26:22 \fq Lehoboti: \ft Litaawa lya Shihebulaniya. Uluganulo lwakwe, \fqa uluvala ulupapaate.\f* kuno iijova, “Lino uMutwa uNguluvi wátupeela uluvala ulukhome, tisisingamale ku nyi iyi.”
\p
\v 23 Kihuma apo, wáaluta mbakha ku Belisheeba.
\v 24 UMutwa uNguluvi wámutwiwushilaga ishilo shishila, wámujovela wáaja, “One yuune Nguluvi wa wiiho uAbulahamu. Usikhatiilaga, kwa kiiva one nili noowe. Nisikuyimiilile na kishiyoolosa ishisafi shaakho, kwa kiiva ya lufingo lwangu luna nalufingaga nu Abulahamu, umuvanda wangu.”
\v 25 Ndeeno, uIsaaka wásenga uluvala lwa kihumisa ishadanda, wámufuunya uMutwa uNguluvi. Ukho, wásenga ilitinga lyakwe, na vavanda vaakwe vahimba ilisima ilinji.
\s UIsaaka nu Abimeleeki vipulinkhana na kifingana
\p
\v 26 Ilijuva limonga, umutwa uAbimeleeki wáahuma ku Gelaali nu mumanyi waakwe mandu uAhusati nu Fikoli, umukhome wa vasulukhali vaakwe, vaaluta kwa Isaaka.
\v 27 Baheene uIsaaka wávaposa kiija, “Muyinsile kigaha shishi kunyangu? Mbona mukhandi musinigeene mbakha mwanidaga kihuma mu nyi yeenyu?”
\p
\v 28 Woope vamugomosesa vaajova, “Taawona kiija, uMutwa uNguluvi ali lumo noowe. Ndeeno, taawona lunofu tivishilane uluyiigo lwa wulindamafu na kifingana,
\v 29 kiija usikhatugahilaga amavi, ngaja ose shina tisikhakupyasiise. Tikhakugahiile amanofu, takulekha uyilutilaje kwa wulindamafu. Lino owe uyimiliilwe nu Mutwa uNguluvi.”
\v 30 Apo, baheene uIsaaka wávagahila ishiwungo, vaalya na kiingʼwa.
\v 31 Pamulaawu njine kwaganile kiisha hela, vafingana. Baheene, uIsaaka wávasindishila, vaaluta kwa wulindamafu.
\v 32 Ilijuva lilila, avavanda va Isaaka vayinsa vamujovela vaajova, “Taapata amalenga pa lisima pala pina tikhandi tihimba.”
\v 33 Ilisima ilyo, uIsaaka wálitambulila ilitaawa lya Sheeba.\f + \fr 26:33 \fq Sheeba: \ft Litaawa lya Shihebulaniya. Uluganulo lwakwe, \fqa kiyiyiiga.\f* Ndeeno, ilijumbi ilyo litambulwa Belisheeba\f + \fr 26:33 \xt Yimba mu litaafili lya Shiyanso 21:31. \f* mbakha iminsiyaano.
\s UEsawu na vashimaayi vaakwe
\p
\v 34 UEsawu wáganile kifisa maakha mashumi gana, wátoola avashimaayi vavili va Shihiti, uYuditi umwali wa Beeli nu Basemati umwali wa Eloni.
\v 35 Avashimaayi va Esawu awo, vapinsaaga uwiikhasi wa Isaaka nu Lebeka wuve wuvi mandu.
\c 27
\s UIsaaka ikimuyimiilila uYaakobo
\p
\v 1 UIsaaka pina wágosipaga na meeho gaakwe gatelepaga wáava asiloleela wunofu, wámushemeela uEsawu umuswamuve umukhome wáaja, “Muswamu wangu!” Woope wáaja, “One nili baaha wiheesu.”
\v 2 UIsaaka wámujovela wáaja, “Puliisa mwanangu! One nagoosipa mandu na ilisiku ilya kiifwa nisilimeenye.
\v 3 Lino, nilomba utoole uludibulo ni mbogolo ya ndibulo saakho, ulute unifwimile inyama,
\v 4 uniteleshele ishakiilya ishinofu shina nishigeene. Unileetele nilye, baheene nikuyimiilile shiishi shina nishaanali nisinaafwe.”
\p
\v 5 Uluhaavi pina uIsaaka akhandi ilogola nu Esawu, humbe uLebeka akhandi ipuliisa. UEsawu pina wáaluta kifwima inyama ku lihakha,
\v 6 uLebeka wámujovela umwanaakwe uYaakobo wáaja, “Puliisa, napulikha uwiheenyu ikimujovela umuvaha waakho uEsawu iija,
\v 7 ‘Nilomba unifwimile inyama ya mu lihakha na uniteleshele ishakiilya ishinofu mandu nilye. Pina naamala kiilya, nisikuyimiilile pa Mutwa uNguluvi shiishi shina nishaanali nisinaafwe.’
\v 8 Lino mwanangu, puliisa amaswi gangu, ugayinatile gina nikikujovela.
\v 9 Luta lino mu lupanga, unileetele inyana mene sivili inofu. Niteleshe ishakiilya ishinofu shina uwiheenyu idobokha.
\v 10 Baheene umutwalile uwiheenyu alye, baheene akuyimiilile shiishi shina ashaanali muumi.”
\v 11 Leelo, uYaakobo wámujovela uLebeka umaayi waakwe wáaja, “Nyineesu, umeenye kiija umuvaha wangu ana waaji muvili goona, leelo one nisiina.
\v 12 Uwiheesu nda aniyambaase, asiimanye kiija nisakula nimujanje, asiniyimiilila, leelo asiniyiijile.”
\v 13 Umaayi waakwe wámujovela wáaja, “Mwanangu, kiyiijilwa kwakho kuyinsaje kunyangu. Owe gaha shina nakujovela, luta unileetele imene sina nakujovela.”
\p
\v 14 Baaho uYaakobo wáaluta kisileeta imene wátwala kwa maayi waakwe. Umaayi waanave wátelekha ishakiilya ishinofu, shina idobokha uwihaanave uIsaaka.
\v 15 Baheene uLebeka wátoola amenda amanofu mandu aga Esawu umwanaakwe uwa wutasi, gina gakhandi mukhati, wámupeela uYaakobo umwanaakwe umunangʼana wáfwala.
\v 16 Wámufwasa inkwembe sa mene sila mu mawokho na mu luvala luna lukhandi lugaya waaji mu nsingo yaakwe.
\v 17 Kuwudugo, wámupeela ishakiilya shila ishinofu nu mukhaate guna akhandi amutelesheele.
\p
\v 18 Baheene uYaakobo wáaluta kwa wiihe wámujovela wáaja, “Wiheesu!” Woope wáaja, “Wuli mwanangu, owe yuuwe naani?”
\v 19 UYaakobo wámujovela wáaja, “Yuune Esawu, ni mwanaakho wa wutasi. Naagaha ngaja shina ukhandi unilajiise. Lino, lamukha, ukhale wunofu, ulye fina nafwima, baheene uniyimiilile.”
\v 20 UIsaaka wámuposa wáaja, “Mwanangu, wuli, iminsiyaano wáfwima na kipata nyangu inyama ndeeni?” UYaakobo wámujovela wáaja, “UMutwa uNguluvi, uNguluvi waakho yumwene wánitanjilisa.”
\v 21 Baheene uIsaaka wámujovela uYaakobo wáaja, “Mwanangu vejeela nkholeela nikuyambaase, baheene nimanye shiyooli nda yuuwe mwanangu uEsawu awu yunji.”
\v 22 Apo baheene uYaakobo wámuvejeela uwiihe woope wámuyambaasa umwanaakwe wáaja, “Ishawuti ya Yaakobo, leelo amawokho ga Esawu.”
\v 23 Asikhamumeenye, kwa kiiva amawokho gaakwe gakhandi gana waaji ngaja ga Esawu. Ndeeno, uIsaaka wáyansa kimuyimiilila uYaakobo, kuno umwene ihiiva kiija yu Esawu.
\v 24 Leelo uIsaaka wámuposa khanji wáaja, “Mh! Shiyooli owe yuuwe mwanangu Esawu?” Wámuyankha wáaja, “Eena, yuune!”
\v 25 Baheene uIsaaka wámujovela wáaja, “Mwanangu, nivejeesesa inyama yina wafwima nilye, baheene nikuyimiilile.” UYaakobo wámutwalila ishakiilya, wáalya, khanji wámutwalila nayi divaayi wáangʼwa.
\v 26 Baheene uIsaaka wámujovela, “Lino vejeela mwanangu, uninoonele.”
\v 27 UYaakobo wámuvejeela, wámunoonela. UIsaaka wáganaga kinunsa amenda ga mwanaakwe, wámuyimiilila wáaja,
\b
\q “Loleela umununsi gwa mwanangu,
\q guli ngaja mununsi umunofu ugwa mugunda guna guyimiliilwe nu Mutwa uNguluvi.
\q
\v 28 UMutwa uNguluvi akukunulile inungwe iya kushaanya,
\q akupeele amagunda amanofu amanya mota,
\q inkungulo inofu ni divaayi inofu nyinshi.
\q
\v 29 Ifikholo ifikhome ifya vaanu avanji fikhava fikikusenjela,
\q na kikufugamila kwa lishima.
\q Uveesaje mukhome pa valukholo lwakho,
\q avaana va maayi waakho vakhava vikikufugamila.
\q Vina vakhakuyiijila, vakhayiijilwa vaveene,
\q na vina vakhakuyimiilila, vakhayimiililwa!”
\s UEsawu ikimulomba uwiihe amuyimiilile
\p
\v 30 UIsaaka wáganaga kimala hela kimuyimiilila uYaakobo, uYaakobo wáganaga kiwuukha, woope uEsawu wáafikha kihuma kifwima.
\v 31 Woope wátelekha ishakiilya ishinono mandu wámutwalila uwiihe wámujovela, “Wiheesu! Lamukha ukhale, ulye inyama yina nafwima, baheene uniyimiilile.”
\v 32 UIsaaka wámuposa, “Owe yuuwe naani?” Woope wáaja, “Yuune Esawu, muswamuwo wa wutasi.”
\v 33 UIsaaka wáalava mandu, baheene wáyansa kitetema kuno iiposa, “Wuli, yu naani yuna wáfwima na kinileetela inyama? Naamala kiilya pina owe usinayinse. Lino one shi namuyimiilila, shiyooli umwene asiyimiililwe!”
\v 34 UEsawu wáganile kipulikha ndeeno, baheene wáyansa kikhoola kwa wushungu mandu, kuno ikimujovela uwiihe iija, “Wiheesu, nilomba na yuune uniyimiilile.”
\v 35 Uwihaanave wámujovela, “Umunangʼana waakho wáyinsa apa, wánijanjilisa, namuyimiilila.”
\v 36 UEsawu wálogola kwa nkhalasi wáaja, “Silulwene itambulwa Yaakobo?\f + \fr 27:36 \fq Yaakobo: \ft Litaawa lya Shihebulaniya. Uluganulo lwakwe, \fqa mudehi. \f* Wánijanjilisa mala khavili isi! Ulwa wutasi wátoolaga uwukhome wangu uwa kitala kisawa, lino khanji wátoola imota yangu.” Baheene uEsawu wámuposa uIsaaka wáaja, “Wiheesu usanisigasisa one hata imota yoyoona?”
\v 37 UIsaaka wámujovela, “Shi namugaha uYaakobo ave mutwa waakho, khanji namupeela avalukholo lwakwe woona vave vasenga nsengo vaakwe. Namupeela inkungulo ni divaayi inofu. Lino muswamu wangu, shiinu shishi shina nisikupeele?”
\v 38 UEsawu wámugomosesa, “Wiheesu kusiina hata imota yimo yina yisigeele? Nilomba uniyimiilile na yuune.” UEsawu wákhoola kwa shawuti nkhome.
\v 39 Baheene uwiihe uIsaaka wámujovela,
\b
\q “Loleela, uwiikhasi waakho wusiive kutali ni nyi inya nungwe kihuma kushaanya
\q ni nyi inya lilongo ilinofu ilinya mota.
\q
\v 40 Ipanga yaakho yiyeene yina yisikugahe ukhale,
\q khanji usiive muvanda wa maamo.
\q Leelo, uluhaavi luna luyinsa pina ukhava wawuukha mu wutawulilwa waakwe,
\q ukhayiwuusa kiiva mu wuvanda waakwe.”
\s UYaakobo ikimusiga uEsawu
\p
\v 41 UEsawu wámukhalalila mandu uYaakobo kwa kiiva ya luyimiililo luna uwihaanave wámuyimililaga. Wáyansa kihiiva kiija, “Uluhaavi lwa shivembo sha wiheesu lwavejeela, pina tikhava taamala ishivembo hela, baheene pina nikhamubuda uYaakobo.”
\v 42 Leelo, uLebeka wáganaga kimanya uEsawu shina agulumiile, wámufilikha umuunu amushemeele uYaakobo. Wáganaga kiyinsa wámujovela, “Uyiyangalilaje wunofu, umaamo agulumiile kikubuda, kwa kiiva ya gala gina wamugahilaga.
\v 43 Lino mwanangu, ugahe ngaja shina nikikujovela. Lamukha nyangu usijile kwa Labani uwulumbu wangu yuna iikhala ku lijumbi lya Halani.
\v 44 Ukhale na woope nsiku nyasilinga ndeeni, mbakha inkhalasi ya maamo yisile.
\v 45 Usigalaje kuukho mbakha inkhalasi yaakwe yisile na kisaamwa injowo sina wamugahilaga. Apo baheene nikhamufilikha umuunu akugomose. Kwashi nifwilwe noomwe woona vavili kwa lijuva limo?”
\p
\v 46 Baheene uLebeka wámujovela uIsaaka wáaja, “One niilava hela kwa kiiva ya vashimaayi ava Shihiti ava, avadala va Esawu. Lino, uYaakobo woope nda atoole munyaayumo wa vashimaayi ava Shihiti ngaja ava, uwiikhasi wangu wusiiva nu lutono loloona!”
\c 28
\p
\v 1 UIsaaka wámushemeela uYaakobo, wámuyimiilila, wámulajisa wáaja, “Usikhajelaga kitoola umuhinja uwa Shikanaani.
\v 2 Wuukha ulute ku nyi ya Padani-Alaamu, kukhaaya kwa mbuyeenyu uBetuweli umusava umaayi weenyu, utoole umuhinja umunyaayumo wa vaali va Labani, uwulumbu wa maayi weenyu.
\v 3 UNguluvi uMunya Ngufu Soona akuyimiilile, usave uyooloshe uve daada wa fipuga fya fikholo fikhome fya vaanu.
\v 4 Akuyimiilile owe na vanaakho ngaja shina wámuyimililaga umbuyeenyu Abulahamu, uhaale inyi yina ukheele ngaja muhensa, yina uMutwa uNguluvi wámupeelile uAbulahamu.”
\v 5 Lino, uIsaaka wámuhwesa uYaakobo kiija alute ku Padani-Alaamu kwa Labani umwana wa Betuweli uMwalaamu. ULabani uyo, akhandi wulumbu muvaha wa Lebeka, uLebeka akhandi maayi wa Yaakobo nu Esawu.
\s UEsawu itoola umushimaayi uwa wutatu
\p
\v 6 UEsawu wáamanya kiija uIsaaka wámuyimiilila uYaakobo na wámujovela alute atoole umushimaayi ku Padani-Alaamu. UIsaaka pina wámuyimililaga, wámulajisaaga wáaja, “Usikhajelaga kitoola umuhinja wa Shikanaani.”
\v 7 Khanji uYaakobo wávatiilaga uwiihe nu maayi waakwe na kiluta ku Padani-Alaamu.
\v 8 Apo, uEsawu wáamanya kiija uwiihe asivageene avahinja ava Shikanaani.
\v 9 Kwa kiiva ya ilyo, uEsawu wáaluta kwa Ishimayeli umwana wa Abulahamu. Wáaluta ukho kimutoola uMahalati, uwulumbu umunangʼana uwa Nebayoti, umwali wa Ishimayeli.
\s Amalooto ga Yaakobo ku Beteeli
\p
\v 10 UYaakobo wáganaga kiwuukha kihuma ku Belisheeba,\f + \fr 28:10 \xt Yimba mu litaafili lya Shiyanso 21:31.\f* wáaluta ku lijumbi lya Halani.
\v 11 Ilijuva lyaganile kisota, wáava afishile uluvala lumonga. Wálamula kigona baaho, wátoola ilingʼanga live lihagulo baheene wáagona.
\v 12 Uluhaavi pina agonile, wáloota ilitaanilo liyimiikhwe kihuma pansi mbakha lipyasiise ku wulanga. Wáawona avamalayikha va Nguluvi vitaana na kiyiikha pa litaanilo ilyo.
\v 13 Pashaanya ya litaanilo ilyo, wáali ayiimile uMutwa uNguluvi. Baheene uMutwa uNguluvi wámujovela wáaja, “One yuune Mutwa Nguluvi, Nguluvi wa mbuyo uAbulahamu na Nguluvi wa Isaaka. Inyi iyi yina uyigoneele, nikikupeela owe nu lusawo lwakho.
\v 14 Avanaakho vakhava vinshi ngaja luhankha. Vakhayalaalila uluvala loona, ulwa kusikha, kunena, kunyiikho, na kunyagamo. Kwa kiiva yaakho ni shisafi shaakho, nikhafiyimiilila ifikholo fyona ifya nyi.
\v 15 Uyinatilaje kiija one nikhava noowe, nikhava nikikuyangalila shila luvala luna ukhava wiiluta, na nikhakuwuyiisa mu nyi iyi. Nisikwiliile kikulekha, mbakha nigasenje gina nakutahisisaaga.”
\p
\v 16 Baheene uYaakobo wálamukha mu tulo, wáaja, “Shiyooli, uMutwa uNguluvi akwali apa, leelo one nikhandi nisimeenye.”
\v 17 UYaakobo wáyansa kitiila kuno iijova, “Uluvala ulu lusito ngaja shishi! Shiyooli iyi nanda ya Nguluvi, khanji shikwilo sha kiyinjilila kushaanya.”
\p
\v 18 Kwaganile kiisha hela, uYaakobo wálamukha, wálitoola ilingʼanga lila lina akhandi ayihagwile ku mutwe, wáliyiimikha kiiva nsimbili ya luuju lwa luvala ulusito, baheene wápabaagula, wálikunulila ilingʼanga amafuta.
\v 19 Uluvala ulo, wálupeela ilitaawa lya Beteeli, uluganulo lwakwe, nanda ya Nguluvi. Ulwamwandi ilijumbi ilyo likhandi litambulwa Lusu.
\v 20 Apo, uYaakobo wáfinga kwa Nguluvi wáaja, “Nda usiive lumo noone na unidiime mu lushuulo lwangu, na unipeele ishakiilya na menda aga kifwala,
\v 21 na niwuye kukhaaya kwa wiheesu wunofu, apo baheene owe Mutwa Nguluvi ukhava Nguluvi wangu.
\v 22 Apa pa lingʼanga ili lina naliyiimikha ngaja nsimbili pasiive luuju na kiiva luvala lunofu ulwa kikufuunya owe Mutwa Nguluvi. Nisikupeele shila shiinu shimo isha fipuga ishumi ifya fiinu fyofyona fina usiive ukinipeela.”
\c 29
\s UYaakobo iiluta kwa Labani
\p
\v 1 Baheene uYaakobo wáshuula, wáafikha mbakha ku nyi ya vaanu va kunena.
\v 2 Kula, wályaga ilisima paakhati naakhati ya lunyikha, ni fipuga fitatu fya nkholo ni mene sigonile mulubali siheepile kingʼwesewa amalenga. Ilisima ilyo likhandi ligubiikhwe kwa lingʼanga ilikhome.
\v 3 Yikhandi mbakha inkholo soona sikungaane, baheene avadimaaji vabiluse ilingʼanga ilyo kihuma pa lisima. Pina vaamala kisingʼwesa, vakhandi vikiliwuyiisa ilingʼanga pa lisima ilyo.
\p
\v 4 Baheene uYaakobo wávaposa avadimaaji wáaja, “Valukholo lwangu, muhumile kwi?” Vamujovela, “Tihumile ku Halani.”
\v 5 Khanji wávaposa wáaja, “Wuli, mumumeenye uLabani umusukulu wa Naholi?” Vamujovela vaaja, “Timumeenye.”
\v 6 Baheene uYaakobo wáyitenekha kivaposa wáaja, “Wuli, umwene ilamukha?” Vamugomosesa vaaja, “Umwene ilamukha. Loleela kula, umwali waakwe uLaheli yula, ayinsile ni mene ni nkholo saakwe.”
\v 7 UYaakobo wávajovela, “Mbona ishiminsi shishaanali, na uluhaavi ulwa kifikungaania ifidiimwa lushaanali. Fingʼwesi ifidiimwa na mufiwuyiise kifidiima.”
\v 8 Leelo avadimaaji vala vamujovela, “Tisikwiliile kigaha ndeeno mbakha ifipuga fyona fikungaane panu, baheene tilibiluse ilingʼanga pa lisima, tifingʼwese ifidiimwa.”
\p
\v 9 Uluhaavi pina akhandi ashaanali ilogola nawo, uLaheli wáafikha ni nkholo ni mene isa wiihe, kwa kiiva uLaheli akhandi mudimaaji.
\v 10 UYaakobo wáganile kimwaga uLaheli, umwana wa Labani uwulumbu wa nyina ni nkholo sa Labani, wáaluta wálibiilusa ilingʼanga pa lisima, baheene wáfingʼwesa ifidiimwa fya yaaye uLabani.
\v 11 Baheene uYaakobo wámunoonela uLaheli, wákhoola kwa wushendeefu.
\v 12 UYaakobo wámujovela uLaheli wáaja, “One nili lukholo nu wiheenyu, nili muswamuve wa Lebeka.” ULaheli wáganile kipulikha ilyo, wáasiga luvilo, wáaluta kimujovela uwiihe.
\p
\v 13 ULabani wáganile kipulikha imola isa yaaye uYaakobo, wáaluta luvilo kimuhunjila. Wámuwaawusa, wámunoonela, baheene wámusaajisa kunyaakwe. Baheene uYaakobo wámutaviilila injowo soona.
\v 14 ULabani wámujovela uYaakobo wáaja, “Shiyooli, owe uli lukholo lwangu, danda yiyiimo noone!” UYaakobo wáakhala kunyaakwe luhaavi lwa mwesi gumo.
\s UYaakobo ikivatoola avaali va Labani
\p
\v 15 Ilisiku limonga uLabani wámujovela uYaakobo wáaja, “Owe uli lukholo lwangu, lino kwashi unisenjelaje bule? Unijovele ishiinu isha kikuhomba.”
\p
\v 16 Lino, uLabani akhandi ana vaali vavili, umukhome akhandi itambulwa Leya, umunangʼana akhandi itambulwa Laheli.
\v 17 ULeya akhandi ana meeho gangaya ngufu, leelo, uLaheli akhandi ana muvili munofu, khanji akhandi anojeele.
\p
\v 18 UYaakobo wáali amuganile uLaheli, baheene wámujovela uLabani wáaja, “Nisikusenjele insengo maakha fungati, baheene unitwase umwali waakho umunangʼana uLaheli.”
\v 19 ULabani wámujovela wáaja, “Nayiitikha, lunofu nikutwase owe kulikho kimutwasa kwa muunu uyunji. Ukhale noone baaha panyangu.”
\v 20 Baheene, uYaakobo wámusenjela insengo uLabani maakha fungati aga kimutoola uLaheli. Amaakha fungati ago, akhagaweene ngaja nsiku nsheefu, kwa kiiva akhandi amugeene mandu uLaheli.
\p
\v 21 Kuwudugo, uYaakobo wámujovela uLabani, “Nakwisa amaakha aga kikusenjela insengo, lino nipeela umudala wangu nive nawo.”
\v 22 Baheene, uLabani wávayaana avaanu woona ava luvala ulo, wáagaha ishiwungo.
\v 23 Leelo paashilo, uLabani wámutwala uLeya kwa Yaakobo, uYaakobo wáagona nawo.
\v 24 ULabani akhandi amupeelile uLeya umuvanda waakwe wa shidala yuna akhandi itambulwa Silipa, uwa kimusunga uLeya.
\v 25 Kwaganile kiisha, uYaakobo wátinukha! Humbe, uyu yu Leya! Baheene wámuposa uLabani wáaja, “Shishi ishi shina wanigaha? Wuli, nisakusenjela insengo kwa kiiva ya Laheli? Lino, kwashi wanijanga ndeeni?”
\v 26 ULabani wámujovela wáaja, “Kunyeesu kuno tisiigaha ndeeno, usikwiliile kitala kimutoola umunangʼana, umuleshe umukhome.
\v 27 Maliisa nsiku fungati isa shiwungo nu Leya, baheene tikupeele uLaheli umutoole, khanji unisenjele insengo kwa maakha aganji fungati.”
\v 28 UYaakobo wáyiitikha. Insiku fungati isa shiwungo nu Leya saganile kisila, baheene uLabani wámutwasa uLaheli kwa Yaakobo ave mudala waakwe.
\v 29 ULabani wámupeela uLaheli umuvanda waakwe wa shidala yuna akhandi itambulwa Biliha, ave muvanda waakwe.
\v 30 Lino uYaakobo akhandi iigona nu Laheli, akhandi amugeene mandu kishila uLeya. UYaakobo wámusenjela insengo uLabani kwa maakha aganji fungati.
\s Avaana va Yaakobo
\p
\v 31 UMutwa uNguluvi wáganile kiwona kiija, uLeya akhandi asiganiilwe nu Yaakobo, baheene wámupeela avaana. Leelo, uLaheli akhandi asipaapukha.
\v 32 Lino, uLeya wásumula ulwanda, wáasava umwana wa shidiimi, wámutambulila ilitaawa lya Lubeni,\f + \fr 29:32 \fq Lubeni: \ft Litaawa lya Shihebulaniya. Uluganulo lwakwe, \fqa Loleela, mwana mugoosi.\f* kwa kiiva wájovile, “Shiyooli, uMutwa uNguluvi wágaaga amalava gangu, lino umugoosi wangu asinigane.”
\v 33 ULeya wáava nu lwanda khanji, wáasava umwana wa shidiimi wámutambulila ilitaawa lya Simiyoni,\f + \fr 29:33 \fq Simiyoni: \ft Litaawa lya Shihebulaniya. Uluganulo lwakwe, \fqa kipulikha.\f* kuno iijova, “UMutwa uNguluvi wánipeela umwana uyunji kwa kiiva wányaaga shina nikhalalilwa.”
\v 34 Wáava nu lwanda ulwa wutatu, wáasava umwana wa shidiimi baheene wáaja, “Lino umugoosi wangu asiive lumo noone, kwa kiiva namusavila avaana vatatu ava shidiimi.” Lino, umwana uyo wámutambulila ilitaawa lya Laawi.\f + \fr 29:34 \fq Laawi: \ft Litaawa lya Shihebulaniya. Uluganulo lwakwe, \fqa Nalunganisiwa. \f*
\v 35 ULeya wásumula ulwanda khanji, wáasava umwana wa shidiimi, ndeeno wáaja, “Eena uluhaavi ulu nisimusufye uMutwa uNguluvi.” Baheene wámutambulila ilitaawa lya Yuuda,\f + \fr 29:35 \fq Yuuda: \ft Litaawa lya Shihebulaniya. Uluganulo lwakwe, \fqa Asufisiwaajwe.\f* apo, uLeya wáyiima kisava avaana.
\c 30
\s UYaakobo na vadala vaakwe
\p
\v 1 ULaheli wáganile kiwona asimusaviile uYaakobo avaana, wáyansa kimufyoshela umaame uLeya. Apo, wámujovela uYaakobo, “Nipeela avaana, nda usikinipeela nisiifwe!”
\v 2 UYaakobo wámukhalalila uLaheli wámujovela, “Wuli, one yuune Nguluvi, yuna akusiviile kisava avaana?”
\v 3 ULaheli wámujovela wáaja, “Akwali uBiliha umuvanda wangu, ugone nawo asave avaana, kiija kishilila kwa mwene, na yuune nipate avaana.”\f + \fr 30:3 \fq Nipate avaana: \ft Kwa ngʼoma ya luhaavi lula kwa Vahebulaniya, umushimaayi yuna asipaapukha akhandi akwiliile kitoola avaana vina umugoosi waakwe, wávasava kwa muvanda uwa washimaayi uyo, na kivatoola kiiva vanaakwe khabisa. \xt Yimba mu litaafili lya Shiyanso 16:2.\f*
\v 4 Apo, baheene uLaheli wámupeela uYaakobo uBiliha ave ngaja mudala waakwe. Woope uYaakobo wáagona na woope.
\v 5 UBiliha wáava nu lwanda, baheene wámusavila uYaakobo umwana wa shidiimi.
\v 6 Baheene uLaheli wáaja, “UNguluvi wáahiga wunofu amaswi gangu, kwa kiiva wánipulikha amafuunyo gangu, wánipeela umwana umudiimi.” Kwa kiiva ya ilyo, umwana uyo wámutambulila ilitaawa lya Dani.\f + \fr 30:6 \fq Dani: \ft Litaawa lya Shihebulaniya. Uluganulo lwakwe, \fqa UNguluvi wálamula.\f*
\v 7 UBiliha, umuvanda wa Laheli, wáava nu lwanda khanji, wámusavila uYaakobo umwana umudiimi uwa wuvili.
\v 8 Baheene uLaheli wáaja, “Naalwa mandu nu muvaha wangu, namumena.” Kwa kiiva ya ilyo, umwana wámutambulila ilitaawa lya Nafutaali.\f + \fr 30:8 \fq Nafutaali: \ft Litaawa lya Shihebulaniya. Uluganulo lwakwe, \fqa Natovana. \f*
\p
\v 9 ULeya woope wáganile kiwona kiija wáalekha kisava, baheene wámupeela uYaakobo umuvanda waakwe uSilipa, ave ngaja mudala waakwe.
\v 10 Woope uSilipa umuvanda wa Leya wámusavila uYaakobo umwana umudiimi.
\v 11 Baheene uLeya wáaja, “Nayimiililwa mandu!” Baheene wámutambulila umwana uyo ilitaawa lya Gaadi.\f + \fr 30:11 \fq Gaadi: \ft Litaawa lya Shihebulaniya. Uluganulo lwakwe, \fqa Nayimiililwa.\f*
\v 12 USilipa wámusavila uYaakobo umwana umudiimi uwa wuvili.
\v 13 Apo uLeya wáaja, “Nishendeevile mandu, kwa kiiva avashimaayi vasinishemeele, ‘One yuune lushendeewo.’” Baheene umwana uyo, wámutambulila ilitaawa lya Asheeli.\f + \fr 30:13 \fq Asheeli: \ft Litaawa lya Shihebulaniya. Uluganulo lwakwe, \fqa kishendeeva.\f*
\p
\v 14 Lino, ilisiku limonga uluhaavi lwa kikungula ingano, uLubeni wálutile ku mugunda, wáayava umugoda ugwa vashimaayi ugwa kipata ulwanda, baheene wámuleetela uLeya umaayi waakwe. ULaheli wáganile kigwaga, baheene wámujovela uLeya, “Nilomba umugoda ugo, ugwa mwanaakho.”
\v 15 Leelo, uLeya wámujovela wáaja, “Wuli, owe wihiiva kiija shiinu shidoodo ndenela shina wanipokhaga umugoosi wangu? Lino khanji wisakula uniposhe umugoda ugu ugwa mwanangu?” Apo, baheene uLaheli wámujovela, “Nda unipeele umugoda ugwa vashimaayi ugwa mwanaakho, uYaakobo asiigone noowe iminsiyaano.”
\p
\v 16 Pashaamihe pina akhandi iiwuya uYaakobo kihuma ku mugunda, uLeya wáaluta kimusaajisa. Wáganaga kitangaana na woope wámujovela, “Iminsiyaano usiigone noone, kwa kiiva nakugula kwa Laheli kwa mugoda ugwa mwanangu.” Ndeeno, ishilo isho uYaakobo wáagona nu Leya.
\v 17 Apo, uNguluvi wápulikha amafuunyo ga Leya, wáava nu lwanda, wámusavila uYaakobo umwana wa wusaanu.
\v 18 Baheene uLeya wáaja, “UNguluvi wánihomba, kwa kiiva namupeela umugoosi wangu umuvanda wangu uwa shidala.” Ndeeno, uLeya wámutambulila umwana uyo ilitaawa lya Isakaali.\f + \fr 30:18 \fq Isakaali: \ft Litaawa lya Shihebulaniya. Uluganulo lwakwe, \fqa muunu wa shigoosi wa mahombo. \f*
\v 19 ULeya wáava nu lwanda khanji, wámusavila uYaakobo umwana wa mutanda.
\v 20 Baheene wáaja, “UNguluvi wánipeela ulutono lwa shiyooli, lino umugoosi wangu asinitiile, kwa kiiva namusavila avaana mutanda va shidiimi.” Ndeeno, wámutambulila umwana uyo ilitaawa lya Sabulooni.\f + \fr 30:20 \fq Sabulooni: \ft Litaawa lya Shihebulaniya. Uluganulo lwakwe, \fqa lishima.\f*
\v 21 Paanyuma, uLeya wáasava umwana umuhinja, wámutambulila ilitaawa lya Dina.
\p
\v 22 Baheene uNguluvi wámukumbukha uLaheli, wápulikha amafuunyo gaakwe, wámudindula uwutumbu waakwe.
\v 23 ULaheli wáava nu lwanda, wáasava umwana umudiimi baheene wáaja, “UNguluvi wániwuusisa insoni sangu.”
\v 24 Ndeeno, umwana uyo umudiimi wámutambulila ilitaawa lya Yusufu\f + \fr 30:24 \fq Yusufu: \ft Litaawa lya Shihebulaniya. Uluganulo lwakwe, \fqa umwene aniyonjelese.\f* kuno iijova, “UMutwa uNguluvi aniyonjelese umwana uyunji umudiimi.”
\s UYaakobo ikwava uwusi
\p
\v 25 ULaheli wáganile kimusava uYusufu, baheene uYaakobo wámujovela uLabani wáaja, “Lino unitawule niwuye kunyeesu, ku nyi yeesu.
\v 26 Unipeele avadala vangu na vaana vangu vina navapataga kwa kikusenjela insengo. Owe umeenye shina nakusenjelaga insengo wunofu.”
\v 27 Leelo, uLabani wámujovela wáaja, “Nilomba unipuliise, nikikulomba ukhale baaha noone. Kiiva naamanya kwa kilagula kiija, uMutwa uNguluvi wániyimiilila kwa kiiva owe uli panu.
\v 28 Nijovela umukhole gwangu kunyaakho, kiija nikuhombe.”
\v 29 UYaakobo wámujovela wáaja, “Yuuwe umeenye shina nakusenjela insengo na shina ifidiimwa fyakho fyayoolokha.
\v 30 Uluhaavi pina nikhandi nisinayinse panyaakho apa, uwusi waakho wukhandi wusheefu. Leelo, kihuma nayinsaga, uwusi waakho wayonjelela mandu. UMutwa uNguluvi wákuyimiilila kwa nsengo soona sina nasisenga. Lino, nisakunsa kivasenjela avalukholo lwangu.”
\p
\v 31 ULabani wámuposa wáaja, “Nikuhombe shiinu shishi?” UYaakobo wámujovela wáaja, “Usikhanihomba shiinu shoshoona, one hambi nikiyitenekha kifidiima ifidiimwa fyakho nda hambi ukinigahila iliswi ili.
\v 32 Nilomba unitawule nihulute mu fidiimwa fyakho fyona, iminsiyaano nibagulanie mu shipuga shaakho, imene ni nkholo iniitu inya nondwe nondwe ni nya madeeha, khanji ni nyana nkholo iniitu soona. Ifidiimwa ifyo fifyene fikhava mahombo gangu.
\v 33 Uluhaavi lwa nsiku sina siyinsa pina ukhava wiseesa amahombo gangu, baheene ukhawaaga uwugolofu wangu. Ilisiku ilyo shila mene yina ukhayaaga yigaya madeeha amatiitu awu yigaya madeeha awu inkholo yina yisili niitu, iyo ukhamanyaje kiija nahiija.”
\p
\v 34 Apo, uLabani wámujovela wáaja, “Puliisa nayiitikha, gahaga ngaja shina walogola.”
\v 35 Leelo, ilisiku lilila uLabani yumwene wáaluta kisibaagula imene ipongo soona insheeto ni nya madeeha, imene itogota soona inya madeeha ni nya nondwe nondwe iniitu, shila shidiimwa shina shikhandi nu wuvalafu mu muvili gwakwe, na shila nkholo iniitu, wásibaagula wásitwala kwa vanaakwe vave vikisidiima.
\v 36 Apo, uLabani na vanaakwe vawuukha ni fidiimwa fila, vashuula ulujendo lwa nsiku sitatu. Woope uYaakobo wásigala idiima ifidiimwa fya Labani fina fikhandi fisigeele.
\p
\v 37 Baheene, uYaakobo wáatema insito isa mapishi ga mayombo. Wásijubula insito sila kiija siwonense amavala.
\v 38 Wásiyiimikha insito iso mu litiinyi lya kingʼwesesa ifidiimwa. Kwa kiiva ifidiimwa fikhandi fitaanana uluhaavi lwa kiingʼwa amalenga,
\v 39 ifidiimwa ifyo pina fyasumula pa nsito iso, sajimbula inyaana sina sili na mavala, inondwe nondwe iniitu na sina sili nya madeeha.
\v 40 UYaakobo wásibaagula inyana nkholo seene duguli. Leelo, ifidiimwa fina fikhandi fisigeele pina sikhandi sishimbilana, wásileleesa ameeho ku fidiimwa fina fikhandi fisheeto na fina fikhandi fitiitu mu shipuga isha fidiimwa ifya Labani. Ndeeno, wásibaagula shipuga shaakwe paayo, asikhashihansiise ni shipuga sha Labani.
\v 41 Shila pina lwafikhaga uluhaavi lwa fidiimwa ifinofu amavili, pina sishimbilwa na kisumula, uYaakobo akhandi ikisiviikha insito sila mu litiinyi pina siingʼwa amalenga, baheene sishimbilane pamwandi ya nsito iso.
\v 42 Leelo, insito iso asikhandi ikisiviikha pamwandi ya fidiimwa fina fikhandi na mavili mavi. Ndeeno, ifidiimwa fila fina fikhandi na mavili amavi, fyava fya Labani, fyope ifidiimwa fina fikhandi na mavili manofu, fyava fya Yaakobo.
\v 43 Kuwudugo, uYaakobo wáyoolosa mandu, wáava ni fipuga fikhome ifya fidiimwa, ingamiya ni dogovi, lumo na vavanda va shidala na va shigoosi.
\c 31
\s UYaakobo ikimusiga uLabani
\p
\v 1 Lino, uYaakobo wápulikha kiija, avaana va Labani vingʼuula viija, “UYaakobo wátoola shila shiinu isha wiheesu. Wáapata uwusi woona uwu, kihuma kwa wiheesu.”
\v 2 Khanji uYaakobo wáawona kiija, uLabani asikimutuna wunofu ngaja ulwamwandi.
\p
\v 3 Baheene uMutwa uNguluvi wámujovela uYaakobo wáaja, “Tina ku nyi ya vambuyo na valukholo lwakho, baheene nikhava lumo noowe.”
\p
\v 4 Ndeeno uYaakobo wávashemeela uLaheli nu Leya valute ku luvala luna akhandi adimiile ifidiimwa fyakwe.
\v 5 Baheene wávajovela wáaja, “Naawona kiija, uwiheenyu asikinituna one, ngaja shina akhandi ikinituna ulwamwandi, leelo uNguluvi wa wiheesu ali lumo noone.
\v 6 Omwe mumeenye kiija, namusenjela insengo uwiheenyu kwa ngufu sangu soona.
\v 7 Hata ndeeno uwiheenyu wánijangaga, wáseetula amahombo gangu mala ishumi. Leelo, uNguluvi asikhamutawiile kinitesa.
\v 8 Uwiheenyu pina akhandi iijova kiija, ‘Ifidiimwa ifinya madeeha matiitu, fisiive mahombo gaakho,’ baaho ifidiimwa fyona fyasava inyaana inya madeeha amatiitu. Wáganaga kinijovela kiija, ‘Ifidiimwa ifisheeto fifyene fisiive mahombo gaakho,’ baaho, ifidiimwa fyona fyasava inyaana nsheeto.
\v 9 Shiisho ndeeno shina uNguluvi wámupokhaga uwiheenyu ifidiimwa, baheene wánipeela one.
\p
\v 10 “Uluhaavi lwa kishimbilana ifidiimwa, nikhaweene mu malooto ipongo insheeto, inya madeeha ni nya nondwe nondwe sishimbila itogota.
\v 11 Mu malooto umo, uMalayikha wa Nguluvi wánijovela wáaja, ‘Yaakobo!’ Na yuune nayiitikha naaja, ‘Mwene, one nili panu!’
\v 12 Baheene wánijovela wáaja, ‘Loleela, imene ipongo soona sina sishimbila imene itogota insheeto, ni nya madeeha amatiitu, ni nya nondwe nondwe, kwa kiiva nagaaga goona gina uLabani wákugahila.
\v 13 One yuune Nguluvi yuna nakutwiwushilaga ku Beteeli\f + \fr 31:13 \xt Yimba mu litaafili lya Shiyanso 28:18-22.\f* pa luvala luna walikunulilaga amafuta ilingʼanga lya luuju nu luvala luna wayiyiigaga kunyangu. Lino, wuukha uyileshe inyi iyi, uwuye ku nyi yeenyu.’”
\p
\v 14 Baheene uLaheli nu Leya vamugomosesa uYaakobo vaajova, “Ose tisiina khanji uwuhaasi wowoona kihuma kwa wiheesu.
\v 15 Shiyooli umwene ikituloleela ose ngaja vayinsano, kwa kiiva wátugusaaga na kiilya uwusi woona wuna wáhombwagwa.
\v 16 Shiyooli, uwusi woona wuna uNguluvi wámupokhaga uwiheesu, uwo wusi weesu na vaneesu. Lino gahaga ngaja shina uNguluvi wákujovela.”
\p
\v 17 Baheene uYaakobo wáyipinya, wávayangasa avanaakwe na vadala vaakwe pashaanya pa ngamiya.
\v 18 Wáhwaga ifidiimwa fyakwe fyona, wásumula ifiinu fyakwe fyona fina wákwavaga mu nyi ya Padani-Alaamu. Wáyansa ulushuulo ulwa kiwuya ku nyi ya Kanaani kwa wiihe uIsaaka.
\p
\v 19 Uluhaavi ulo uLabani akhandi alutile kisheena uwaaji inkholo saakwe. Ndeeno uLaheli wápataga imwenshe ya kihiija isanaamu sa manguluvi ga wiihe.
\v 20 Baheene uYaakobo wámujanga uLabani uMwalaamu, wáwuukha bila kimujovela.
\v 21 Isho shisheene shina uYaakobo wátulaga nyangu nu wusi waakwe woona. Wálowokha umukhoga ugwa Efulaati, wáaluta ku fidunda fya nyi ya Gileyadi.
\s ULabani ikimufwata uYaakobo
\p
\v 22 Saganile kishila nsiku sitatu, uLabani wájovelwa kiija uYaakobo wáatula.
\v 23 Baheene, wávatoola avalukholo lwakwe kiija vamufwate. Pina vamufwataga kwa nsiku fungati, vamwaga ku fidunda fya nyi ya Gileyadi.
\v 24 Leelo, ishilo shila pina uLabani asinamwaje uYaakobo, uNguluvi wámulutila kwa malooto uLabani uMwalaamu wámujovela wáaja, “Yangalilaga wunofu! Usikhamukhalipilaga uYaakobo!”
\p
\v 25 ULabani wámwaga uYaakobo asenjile ilitinga lyakwe mu fidunda fya Gileyadi, woope wásenga ilitinga na valukholo lwakwe nkholeela nu Yaakobo.
\v 26 Baheene uLabani wámujovela uYaakobo, “Kwashi wanitula ndeeni? Wanijanga, wavatoola avaali vangu ngaja vaanu vina vatoliilwe ku wulugu.
\v 27 Kwashi wanitulaga usikhanihwesiise, khanji wanijangaga? Waali unijovelaje, nda nisakuhwesaaga kwa filuulu, injeyemo, ingadule ni malimba?
\v 28 Kwashi usikhanileshile nivanoonele avanangu na vasukulu vangu? Shiyooli waagaha shiyasu!
\v 29 Nikwiliile kivagaha shiinu shoshoona ishivi. Leelo, uNguluvi wa wiiho wániyinsila ishilo sha minsiyaano wánijovela wáaja, ‘Yangalilaga wunofu usikhajelaga kimujovela uYaakobo iliswi lyolyona lila, live linofu awu livi.’
\v 30 Nimeenye kiija, una lihaahi mandu ilya kiwuya kwa wiiho. Kwashi wahiija isanaamu isa manguluvi gangu?”
\p
\v 31 UYaakobo wámujovela wáaja, “Nawuukhaga kwa kitula, kwa kiiva nikhandi nitiila. Nahiivaga kiija, hambi ukinipokha avaaliwo.
\v 32 Leelo, nda usimwaje umuunu yoyoona yuna ana sanaamu saakho, abudwe! Valekha avalukholo lwesu ava, vave valunjikhaaji, sakulaga nda usishaaje ishiinu shaakho shoshoona mu fiinu fyangu. Nda usishaaje, shitoolaga.” Uluhaavi ulo, uYaakobo akhandi asimeenye kiija, uLaheli wáhiijaga isanaamu sa Labani.
\p
\v 33 Baheene uLabani wáhuluta mu litinga lya Yaakobo, mwa Leya na mu matinga ga Biliha nu Silipa avavanda vaanave, leelo asikhashaajile shiinu. Kihuma mu litinga lya Leya, baheene wáhuluta mu litinga lya Laheli.
\v 34 ULaheli akhandi atoolile isanaamu sila wásifiha mu figonelo fya ngamiya, baheene wákhalila pashaanya. ULabani wásisakula mu litinga lyona, leelo asikhasaajile.
\v 35 Woope uLaheli wámujovela uwiihe, “Wiheesu, nilomba usikhakhalalaga, nisikwiliile kiyiima panyaakho kwa kiiva naatamwa uwutamu wa vashimaayi.” Lino, uLabani wásakulaga isanaamu isa manguluvi gaakwe, leelo asikhasaajile.
\p
\v 36 Baheene, uYaakobo wákhalala mandu, wámudalishila uLabani wáajova, “Uwunansi wangu wuli kwi? Nananga shishi mbakha wanifwata ndeeni?
\v 37 Waseveta mandu inkhonkholo sangu soona, shiinu shishi shina washaaga shaakho? Wonensa panu pa valukholo lwangu na valukholo lwakho, kiija vatuhije one noowe!
\p
\v 38 “Maakha mashumi gavili aga, nikheele kunyaakho, inkholo saakho ni mene saakho sikhandi sisihopola, nisinaliisaje hata nkholo iduuvi yaakho.
\v 39 Ishidiimwa nda shikhandi shikhatiilwe ni nkhanu sa mu lihakha, nikhandi nihomba yuune. Ukhandi ukinihomfya kwa shoshoona shina shikhandi shihijiilwe ishiminsi awu ishilo!
\v 40 Uwu wukhandi wiikhasi wangu, ishiminsi ilijuva lyanikholelaga na paashilo imepo yanipinyaga yikhandi yiitisa utulo.
\v 41 Kwa maakha mashumi gavili naakhala kunyaakho, maakha ishumi na gana nakusenjelaga kwa kiiva ya vaali vaakho vavili na maakha mutanda aga kigula ifidiimwa kihuma kunyaakho. Khanji wasetulaga amahombo gangu mala ishumi!
\v 42 UNguluvi wa mbuya wangu uAbulahamu, uNguluvi yuna wátilwagwa nu Daada wangu uIsaaka, nda asikhandi noone, shiyooli ndi wanilekhaga niwuye kunyeesu nigaya shiinu! Leelo, uNguluvi wágaaga amalava gangu ni nsengo yangu yina nasengaga na mawokho gangu, na wákukhajila ishilo sha minsiyaano.”
\s UYaakobo nu Labani vifingana
\p
\v 43 ULabani wámugomosesa uYaakobo, “ULeya nu Laheli vanangu na vaana vaanave, woope vangu. Nashi shipuga shoona shina ukishaaga, shangu! Leelo, nikwiliile kigaha shishi lino kwa vaali vangu na vaana vaanave vina vanawo?
\v 44 Lino, tifingane one noowe kiwonensa kiija, tapulinkhana.”
\p
\v 45 Ndeeno, uYaakobo wátoola ilingʼanga, wáliyiimya ngaja nsimbili ya luuju.
\v 46 Wávajovela avalukholo lwakwe kiija, vakungaanie amangʼanga mbakha gave lilundo. Apo baheene uYaakobo nu Labani vaalya ishakiilya sha lufingo kulubali lwa shilundo isho.
\v 47 ULabani wáshitambulila ishilundo isho, Yegali-Sahaduta,\f + \fr 31:47 \fq Yegali-Sahaduta: \ft Litaawa lya Shialaamu. Uluganulo lwakwe, \fqa lilundo lya luuju.\f* leelo uYaakobo wáshitambulila Galeedi.\f + \fr 31:47 \fq Galeedi: \ft Litaawa lya Shihebulaniya. Uluganulo lwakwe, \fqa lilundo lya luuju.\f*
\p
\v 48 ULabani wáaja, “Ishilundo ishi shive luuju lwa lufingano lwesu.” Lulwene uluvala ulu lutambulwa Galeedi.
\v 49 Khanji uluvala ulu lukhandi lutambulwa Misipa,\f + \fr 31:49 \fq Misipa: \ft Litaawa lya Shihebulaniya. Uluganulo lwakwe, \fqa nsimbili ya kiyangalila.\f* kwa kiiva uLabani wájovile, “UMutwa uNguluvi atuyangalile uluhaavi luna tisiive kutali, tisitangaana.
\v 50 Nda uvalafye avaali vangu, awu utoole avadala avanji, hata one nda nive nisimeenye, leelo uNguluvi wáava mulunjikhaaji weesu!”
\p
\v 51 Khanji uLabani wámujovela uYaakobo, “Loleela ishilundo ishi isha mangʼanga, apa papeene pina insimbili yina niyiyimiishe kwa kiiva yangu noowe.
\v 52 Ishilundo ishi shive shilunjikho ni nsimbili iyi yive lulunjikho, kiija nisikhalowokha ishilundo ishi kiyinsa ulubali lwakho kikuyalushila, na yuuwe kiija, usikhalowokhaga ishilundo ishi ni nsimbili iyi kiyinsa ulubali lwangu kiniyalushila.
\v 53 UNguluvi wa Abulahamu, nu Nguluvi wa Naholi ave mulamulaaji weesu.”
\p Apo, uYaakobo wáyiyiiga kwa litaawa lya Mutwa uNguluvi yuna akhandi itiilwa nu wihaanave uIsaaka.
\v 54 Baheene uYaakobo wáahumya ishadanda ku shidunda kula na wávayaana avalukholo lwakwe kiilya ishakiilya. Vaganile kiilya, vaakhala ku shidunda ishilo shoona.
\v 55 Ulwamilaawu njine pina kuhenga kunena, uLabani wálamukha, wávanoonela avasukulu vaakwe na vaali vaakwe na kivayimiilila. Baheene wáwuukha iiwuya kukhaaya yaakwe.
\c 32
\p
\v 1 UYaakobo wáava apishuula, baheene wátangaana na vamalayikha va Nguluvi.
\v 2 Wáganaga kivaaga wáaja, “Ava vasulukhali va Nguluvi!” Baheene uluvala ulo wálutambulila Mahanayimu.\f + \fr 32:2 \fq Mahanayimu: \ft Litaawa lya Shihebulaniya. Uluganulo lwakwe, \fqa matinga gavili.\f*
\s UYaakobo ikiyipinyanga kitangaana nu Esawu
\p
\v 3 Apo, uYaakobo wávafilikha avanandeje valongole kiluta ku Seyili mu nyi ya Edomu kwa muvaha waakwe uEsawu.
\v 4 Wávalajisa ndeeni, “Mujovelaji umutwa wangu uEsawu kiija, ‘Umuvanda waakho uYaakobo wáajova ndeeni, nikheele ku wuhensa kwa Labani nsiku nyinshi mbakha iminsiyaano.
\v 5 Nina ngʼombe, dogovi, mene ni nkholo, avavanda va shidala na va shigoosi. Lino nafilikha imola iyi kunyaakho owe mutwa wangu, baheene niyiitikhwe noowe.’”
\v 6 Avanandeje vala vaganile kiwuya kwa Yaakobo vamujovela, “Taafikha kwa muvaha waakho uEsawu, woope ali mu nsila ayinsile na vagoosi magana gana (400) kiija atangaane noowe!”
\v 7 UYaakobo wáganile kipulikha ndeeno wátiila, wátungumala mandu. Baaho, avaanu vina akhandi na woope wábaagula pavili, inkholo, imene, ingʼombe ni ngamiya.
\v 8 UYaakobo akhandi ihiiva kiija, “UEsawu nda iyinsa kiniyalushila ku shipuga shimo, ishipuga ishinji shikwiliile kikulukha.”
\p
\v 9 Baheene uYaakobo wámufuunya uNguluvi wáaja, “Wee Nguluvi wa mbuya uAbulahamu, uli Nguluvi wa daada wangu uIsaaka, yuna wánijovelaga one kiija, ‘Wuya kunyeenyu kwa valukholo lwakho, one nisikuyimiilile.’
\v 10 One ni muvanda waakho nisikwiliile kigahilwa hata padoodo, uwunofu uwu wuna wanigahila. Nalowokhaga umukhoga gwa Yolodani nu lukwegu hela, leelo lino ninafyo fipuga fivili.
\v 11 Nikikulomba unikuluse kiyalushilwa nu muvaha wangu uEsawu, kiiva nitiila kiija, umwene hambi iyinsa kiniyalushila, na kitubuda lumo na vashimaayi na vanangu.
\v 12 Leelo, mbona wanijovelaga, ‘Shiyooli nisikugahile wunofu na ishisafi shaakho shisiyooloshe ngaja luhankha lwa mu bahali, luna lusikwiliile kivasiwa.’”\f + \fr 32:12 \xt Yimba mu litaafili lya Shiyanso 22:17.\f*
\p
\v 13 Ishilo isho, uYaakobo wáagona baaho. Wáagava uwusi waakwe kiija, amupeele ulutono umuvaha waakwe uEsawu.
\v 14 Wásitoola imene itogota magana gavili (200), imene ipongo mashumi gavili, inkholo itogota magana gavili (200), inkholo iduuvi mashumi gavili.
\v 15 Wásitoola ingamiya sina siyonsa mashumi gatatu ni nyanaave, ingʼombe indama mashumi gana, igida ishumi, idogovi imbalusi mashumi gavili ni dogovi inkholowa ishumi.
\v 16 UYaakobo wávapeela avasenga nsengo vaakwe awo ifidiimwa, shila shipuga shahwagwa sheene duguli. Baheene wávajovela, “Longoli, leelo muleshelanaje imwenshe kihuma shipuga shimo mbakha ishipuga ishinji.”
\v 17 Wámulajisa umuvanda yuna akhandi alongwele wámujovela wáaja, “Pina usitangaane nu muvaha wangu uEsawu asikupose, ‘Wiiluta kwi? Uli muvanda wa naani? Ifidiimwa fyona ifi fina ulongwese fya naani?’
\v 18 Owe mujovelaga ndeeni, ‘Ifidiimwa ifi fya muvanda waakho uYaakobo, akuleteele ulutono owe Esawu yuna uli mutwa waakwe. Woope ali kunyuma ayinsile.’”
\v 19 Khanji wámulajisa uwa shipuga sha wuvili ni sha wutatu ni fipuga fyona fina akhandi alongoseenie nafyo wáajova, “Omwe woona mujovelaji uEsawu shiisho pina hambi mwitangaana nawo.
\v 20 Musikhasamwaji kimujovela kiija, ‘Umuvanda waakho uYaakobo ali kunyuma ayinsile.’” UYaakobo akhandi ihiiva kiija, “Ifiinu fya lutono fina nalongosa asifiyanushile na fisivatamye inumbula ya muvaha wangu, baheene tisitangaane lumo.”
\v 21 Ndeeno uYaakobo wávalongosa avasenga nsengo vaakwe nu lutono lwa Esawu. Leelo ishilo shila, umwene wásigala ku litinga.
\s UYaakobo imenana nu Nguluvi
\p
\v 22 Ishilo shishila uYaakobo wálamukha, wávatoola avadala vaakwe vavili, avavanda vaakwe ava shihinja vavili, uSilipa nu Biliha na vanaakwe ishumi na yumo. Baheene wávalowosa pa lilowokho lya mukhoga gwa Yaboki.
\v 23 Ndeeno wávalowosa avaanu woona vina akhandi nawo nu wusi woona wuna akhandi anawo.
\v 24 Leelo, uYaakobo wásigala mwene duguli ku litinga.
\p Lino, umuunu yumonga wáyinsa kiilwa nawo kwa lupaso mbakha pina kuhenga kunena.
\v 25 Wáganile kiwona kiija asikwiliile kimumena uYaakobo, baheene wámutova uYaakobo pa shinyungʼunyu. Apo ishinyungʼunyu sha Yaakobo shategukha pina akhandi imenana nu muunu yula.
\v 26 Baheene umuunu uyo wámujovela uYaakobo wáaja, “Nileshela, niwuushe kwa kiiva kuhenga kunena.” Leelo, uYaakobo wámujovela, “Nisikikuleshela ngʼo, mbakha uniyimiilile!”
\v 27 Umuunu yula wámuposa uYaakobo, “Ilitaawa lyakho yuuwe naani?” Woope wámujovela, “Yuune Yaakobo.”
\v 28 Umuunu yula wámujovela, “Ilitaawa lyakho usikhashemeelwa Yaakobo khanji, leelo ilitaawa lyakho ukhava wishemeelwa Isilaheli,\f + \fr 32:28 \fq Isilaheli: \ft Litaawa lya Shihebulaniya lina nganulo sivili. Lumo, \fqa Wámenanaga nu Nguluvi. \ft Ulwa wuvili, \fqa UNguluvi imenana.\f* kwa kiiva waalwa nu Nguluvi na vaanu, na yuuwe wáamena.”
\v 29 Baheene uYaakobo wámuposa wáaja, “Nilomba, unijovele ilitaawa lyakho.” Leelo, umuunu yula wámujovela, “Kwashi ukiniposa ilitaawa lyangu?” Baheene wámuyimiilila uYaakobo.
\p
\v 30 Baheene uYaakobo wáaja, “Namwaga uNguluvi kwa meeho leelo nisifwile.” Kwa kiiva ya ilyo, uluvala ulo wálushemeela Penuweli.\f + \fr 32:30 \fq Penuweli: \ft Litaawa lya Shihebulaniya. Uluganulo lwakwe, \fqa meeho ga Nguluvi.\f*
\p
\v 31 Ilijuva likhandi lidibula pina uYaakobo akhandi ilowokha ulukwawo pala pa Penuweli, leelo wáali idudiila kwa kiiva ishinyungʼunyu shikhandi shitegwishe.
\v 32 Lulwene, mbakha iminsiyaano aVaisilaheli vasiilya ulukhole lwa shinyungʼunyu sha nyama, kwa kiiva uNguluvi wámutegulaga uYaakobo ishinyungʼunyu.
\c 33
\s UYaakobo itangaana nu Esawu
\p
\v 1 UYaakobo pina iwuukha pala, wáloleela kumwandi, wámwaga uEsawu ayinsile na vaanu magana gana (400). Baaho, wávagavania avanaakwe mwa Leya, mwa Laheli na mu vavanda vaakwe vala vavili uBiliha nu Silipa, shila mwana nu maayi waakwe.
\v 2 Wávalongosa avavanda vala na vanaave, uLeya wáfwata na vanaakwe na kunyuma mandu vapyanila uLaheli nu Yusufu umwanaakwe.
\v 3 Baheene wáaluta pamwandi, wálongola. Uluhaavi pina akhandi ikimuhejeela umuvaha waakwe, wámusungamila mbakha pansi mala fungati kwa lishima.
\v 4 Leelo, uEsawu wámusijila nyangu wámuwaawusa uYaakobo, wámukumbaatila na kimunoonela mu nsingo, baheene woona vavili vakhoola.
\v 5 UEsawu pina wávaagaga avashimaayi na vaana vala, baheene wámuposa, “Ava vava naani vina unawo?” UYaakobo wámujovela, “Ava vanangu vina uNguluvi wániyimiilila, one ni muvanda waakho.”
\p
\v 6 Baheene avavanda na vanaave vala, vavejeela vasungama kwa lishima.
\v 7 Apo, wápyanila uLeya na vanaakwe, vavejeela vasungama. Baheene uYusufu nu Laheli vamalishilila, vavejeela vasungama.
\p
\v 8 Baheene Esawu wámuposa wáaja, “Ifipuga fyona fina natangaana nafyo fya nsengo nshi?” UYaakobo wámujovela wáaja, “Mutwa wangu, nisakula kiyiitikhwa noowe.”
\v 9 Leelo, uEsawu wámujovela wáaja, “Munangʼana wangu, ninafyo ifidiimwa finshi mandu. Ulutono ulu luna waava ukinipeela, lulekha lusigale kunyaakho.”
\p
\v 10 UYaakobo wámujovela wáaja, “Ndaali mutwa! Nda waniyiitikha, nikikulomba uyanushile ifiinu fyangu fya lutono. Shiyooli, kikwaga owe ngaja kimwaga uNguluvi kwa kiiva waniyanushila wunofu.
\v 11 Naapela nikikulomba mandu, uyanushile ifiinu fyangu ifya lutono lwa kikuyishilisa inumbula fina nakuleetela, kwa kiiva uNguluvi wániyimiilila, wánipeelaga ifidiimwa finshi.” Shilushwali shina wáyitenekhaga uYaakobo kimubembelesa uEsawu, mbakha wáyanushila ulutono lwakwe.
\p
\v 12 Baheene uEsawu wámujovela wáaja, “Tilutaje, tishuulaje, one nisilongole.”
\v 13 Leelo, uYaakobo wámujovela wáaja, “Mutwa wangu, umeenye kiija avaana ava vashaanali vanangʼana, ifidiimwa ifinji fishaanali fiyonsa. Lino, nda tifihwaje kwa lisiku limo hela, fisiifwe.
\v 14 Mutwa wangu, nikikulomba ulongole na yuune niyinsa lushe lushe ngaja ulujendo lwa fidiimwa nu lujendo lwa vaana, mbakha pina naafikha kunyaakho ukho ku nyi ya Seyili.”
\p
\v 15 UEsawu wámujovela wáaja, “Niiwona nikuleshele avaanu vangu vamonga vakutanjilise.” Leelo, uYaakobo wáajova, “Mutwa, kusiina shiinu shina shiigaha uvaleshe apa. Uwunofu wuna wanigahila uwa kiniyanushila wanikwila.”
\v 16 Lino ilisiku lilila uEsawu wáyansa kishuula iitina ku Seyili.
\v 17 Leelo ava Yaakobo vasikhalutile ku Seyili, wálutaga ku Sukoti. Ukho wásengaga inanda nu lupanga lwa fidiimwa fyakwe. Baheene, uluvala ulu wálutambulila Sukoti.\f + \fr 33:17 \fq Sukoti: \ft Litaawa lya Shihebulaniya. Uluganulo lwakwe, \fqa lupanga lwa fidiimwa.\f*
\s UYaakobo iikhala ku Shekemu
\p
\v 18 Kuwudugo uYaakobo wáyitenekha nu lushuulo lwakwe kihuma ku Padani-Alaamu. Wáafikha wunofu mu lijumbi lya Shekemu lina lili mu nyi ya Kanaani. Wásenga ilitinga nkholeela ni lijumbi ilyo.
\v 19 Uluvala ulu luna wásengaga ilitinga, wágulaga kihuma kwa vaana va Hamoli uwihaanave wa Shekemu kwa hela ligana limo.
\v 20 Pala, wásenga uluvala lwa kihumisa ishadanda, baheene wápatambulila Eli-Elohe-Isilaheli.\f + \fr 33:20 \fq Eli-Elohe-Isilaheli: \ft Litaawa lya Shihebulaniya. Uluganulo lwakwe, \fqa uNguluvi yumwene Nguluvi wa Isilaheli.\f*
\c 34
\s UShekemu ikimukhata uDina kwa ngufu
\p
\v 1 Ilisiku limonga, uDina umwali wa Yaakobo yuna wásawaagwa nu Leya, wálutile kivahunjila avahinja va nyi iyo.
\v 2 UHamoli uMuhivi akhandi mukhome wa nyi iyo, akhandi ana muswamuve itambulwa Shekemu. Lino uShekemu wáganile kimwaga uDina, wámukhata, wáagona nawo kwa ngufu.
\v 3 Leelo, uShekemu wámugana mandu uDina umwali wa Yaakobo, wáyansa kimulonsa na kimubembelesa.
\v 4 Baheene uShekemu wámujovela uwiihe wáaja, “Wiheesu, nilomba unibanyile umuhinja uyu, ave mudala wangu.”
\p
\v 5 UYaakobo pina wápulikha uShekemu shina wámuwaafusa umwali waakwe uDina, avanaakwe vakhandi kidiima. Baheene wásisima tototo mbakha avanaakwe pina vaawuya.
\v 6 Apo, uHamoli uwiihe wa Shekemu wáaluta kwa Yaakobo kilogola nawo.
\v 7 Avaana va Yaakobo vaganile kipulikha injowo sina sikhandi sisenjeeshe, vaawuya kukhaaya kihuma kidiima. Vakhandi vasugumiilwe na kikhalasiwa mandu nu Shekemu, kwa kiiva ya wuyasu wuna akhandi amugahiile uwulumbu waanave uDina, uwa kimugona kwa ngufu. Uwunansi uwo wukhandi nsoni na mwikho kwa Vaisilaheli.
\p
\v 8 UHamoli wáganile kifikha kula, wávajovela, “Umuswamu wangu uShekemu amugeene mandu umwali weenyu, lino nilomba mandu, umuswamu wangu amutoole umwali weenyu.
\v 9 Leshi tive titolelana noomwe, avaali veenyu tive tikivatoola na avaali veesu muve mukivatoola.
\v 10 Ndeeno, khalaji noose, yiyeshelaji muno mu nyi yoona, musengaje insengo seenyu mbakha mukwave uwusi.”
\v 11 Baheene uShekemu wámujovela uwihaanave na vawulumbu vaakwe va Dina wáaja, “Nisungupila, nilomba muniyiitishe, nimutoole uDina. Shoshoona shina musiijove, nisiihumye.
\v 12 Nijoveli, nisiikwe shoshoona shina hambi mwijova, baheene nimutoole umuhinja uyu.”
\p
\v 13 Leelo, avaana va Yaakobo vamujanga uShekemu nu wiihe uHamoli, kwa kiiva uShekemu akhandi shi amuyafwise uwulumbu waanave uDina,
\v 14 vavajovela kiija, “Tisimutwasa uwulumbu weesu kwa muunu yuna asiyinjiile ijando, kwa kiiva, kigaha ndeeno nsoni kunyeesu.
\v 15 Tisikwiliile kipulinkhana noomwe, mbakha mugahe shiinu shimo. Shila mugoosi ave ngaja ose, kwa kiyinjisiwa ijando.
\v 16 Apo tisipulinkhane noomwe na tisiive titolelana. Tisiive tiikhala lumo.
\v 17 Leelo, nda mukhaane kiyinjisiwa ijando, tisimutoole uwulumbu weesu, na tisiwuushe nawo.”
\p
\v 18 UHamoli nu mwanaakwe uShekemu, vagadobokha amaswi ago.
\v 19 Umudiimi yula asikhadiilile hata padoodo kigaha ulujowo lula, kwa kiiva akhandi amugeene mandu umwali wa Yaakobo. Umudiimi uyo akhandi itiilwa mandu kishila avayine woona pakhaaya yaanave.
\v 20 Ndeeno, uHamoli nu Shekemu umwanaakwe, vaaluta pa shikwilo sha lijumbi lyanave kiija, valogole na vaanu va lijumbi lyanave. Vavajovela,
\v 21 “Avaanu ava vamanyi veesu, valeshi tivasaajise vakhale baaha panyeesu, vave visenga insengo iya kigusa ifiinu, kwa kiiva inyi yeesu nkhome yisivakwile. Ose tisiive tikivatoola avahinja vaanave, woope vasiive vikivatoola avahinja veesu.
\v 22 Leelo aveene vasiyiitikha kikhala lumo noose ngaja shimyanja shimo, ila tipulinkhane tangusiina, shila mugoosi ayinjisiwe ijando, ave ngaja aveene shina vayinjisiiwe.
\v 23 Aasi! Nda tigahe ndeeno, inkholo saanave, uwusi waanave, ni fidiimwa fyanave fyona fisiive fyesu! Leshi tivayiitishe, vakhale lumo noose.”
\v 24 Avagoosi woona vina vakhandi vakheele shiwungu pa shikwilo sha lijumbi, vayiitikha amaswi ga Hamoli nu mwanaakwe uShekemu. Shila muunu umugoosi wa lijumbi ilyo wáyinjisiwa ijando.
\p
\v 25 Ilisiku lya wutatu, uluhaavi pina avaanu vala vakhandi vakhatiilwe mandu nu wushungu, avaana vavili va Yaakobo, uSimiyoni nu Laawi avawulumbu va Dina, shila muunu wátoola ipanga yaakwe, vaaluta mu lijumbi vavayalushila na kivabuda avagoosi woona.
\v 26 Vavabuda kwa panga uHamoli nu mwanaakwe uShekemu, apo vamutoola uDina kihuma kukhaaya ya Shekemu, baheene vawuukha nawo.
\v 27 Avaana avanji va Yaakobo valiyalushila ilijumbi lila lina avaanu vakhandi vabudiilwe, vatoola shila shiinu, kwa kiiva uwulumbu waanave akhandi awafusiiwe.
\v 28 Vatoola inkholo ni mene, ingʼombe, idogovi ni fiinu fyona fya lijumbi lila na fina fikhandi ku magunda.
\v 29 Vatoolaga uwusi woona, vavagalula avaana na vashimaayi woona na shila shiinu shina shikhandi mukhaaya saanave.
\p
\v 30 Baheene uYaakobo wávajovela uSimiyoni nu Laawi wáaja, “Mwanileetela amalava makhome, mwanigaha nikhalalilwe na Vakanaani, aVapeleesi na vaanu woona va nyi iyi. One nigaya vaanu vinshi, nda vakungaane na kiyansa uwulugu noose, vasitubude woona tipu.”
\v 31 Woope vamujovela uwihaanave vaaja, “Wuli, lukhandi lunofu shina wámugahilaga uwulumbu weesu ndenela ngaja mudala mushemi?”
\c 35
\s UYaakobo iitina ku Beteeli
\p
\v 1 Ilisiku limonga uNguluvi wámujovela uYaakobo, “Uwuushe, ulute mbakha ku lijumbi lya Beteeli,\f + \fr 35:1 \xt Yimba mu litaafili lya Shiyanso 28:19.\f* ukhale ukho na kinisenjela one Nguluvi uluvala lwa kihumisa ishadanda, pala pina nakutwiwushilaga, uluhaavi luna ukhandi ukimusiga uEsawu umaamo.”\f + \fr 35:1 \xt Yimba mu litaafili lya Shiyanso 28:11-17.\f*
\p
\v 2 Lino, uYaakobo wávajovela avaanu va mu nanda yaakwe na woona vina akhandi nawo wáaja, “Humyaji isanaamu isa manguluvi sina munaso, muyivalase, mufwale amenda gina gakhansiilwe.
\v 3 Shoshi ku Beteeli, ukho nisimusenjele uNguluvi uluvala lwa kihumisa ishadanda. Umwene wánitanjilisaaga pina nikhandi mu luhaavi lwa malava gangu na akhandi lumo noone kokoona kuna nikhandi niiluta.”
\v 4 Baheene vamupeela uYaakobo isanaamu soona sina vakhandi vanaso ni heleeni sina vakhandi vafwele ngaja hiliisi mu makutu gaanave. UYaakobo wáfisiila fyona pansi pa linsina lya mupishi umwalooni, nkholeela ni lijumbi lya Shekemu.
\p
\v 5 Baheene vawuukha. UNguluvi wávagaha avaanu woona va mu majumbi ga nkholeela vatiile mandu. Ndeeno, kusiina umuunu yuna wámufwataga kiija, amuyalushile kwa wulugu uYaakobo na vaanu vaakwe.
\v 6 UYaakobo na vaanu vaakwe vaafikha ku lujinji lwa Lusu luna lutambulwa Beteeli mu nyi ya Kanaani.
\v 7 Ukho, wásengaga uluvala lwa kihumisa ishadanda, wálutambulila ilitaawa lya Eli-Beteeli,\f + \fr 35:7 \fq Eli-Beteeli: \ft Litaawa lya Shihebulaniya. Uluganulo lwakwe, \fqa Nguluvi wa Beteeli.\f* kwa kiiva uNguluvi wámutwiwushilaga uluhaavi pina akhandi ikimusiga umaame.
\v 8 Uluhaavi lula uDeboola yuna akhandi ikimusunga uLebeka wáfwisaga. Wásiilwa pansi pa linsina lya mupishi umwalooni ku lukwawo ulwa Beteeli. Ndeeno, uYaakobo wápatambulila apo ilitaawa lya Aloni-Bakuti.\f + \fr 35:8 \fq Aloni-Bakuti: \ft Litaawa lya Shihebulaniya. Uluganulo lwakwe, \fqa mupishi gwa shivembo. \f*
\p
\v 9 Pina uYaakobo wáganaga kiwuya kihuma ku nyi ya Padani-Alaamu, uNguluvi wámutwiwushilaga khanji na kimuyimiilila.
\v 10 wáaja, “Ilitaawa lyakho ilya Yaakobo usiiva wishemeelwa khanji Yaakobo, leelo usiive wishemeelwa Isilaheli.”\f + \fr 35:10 \xt Yimba mu litaafili lya Shiyanso 32:28.\f*
\v 11 UNguluvi wámujovela khanji wáaja, “One yuune Nguluvi Munya Ngufu Soona. Usave avaana, uyooloshe, uve ni fimyanja finshi. Ifimyanja fya nyi ni fipuga ifikhome fya fikholo fya nyi fikhahuma kunyaakho, na vatwa vakhahuma mu shisafi shaakho!
\v 12 Inyi iyi yina navapeelaga uAbulahamu nu Isaaka, nisikupeele owe, khanji nisishipeele ishisafi shaakho.”
\v 13 UNguluvi wáganile kimala kilogola nu Yaakobo hela, wáaluta kushaanya.
\v 14 Baheene uYaakobo wáyiimikha insimbili ya lingʼanga pala pina uNguluvi wálogolaga na woope, wálibaagula, wálikunulila isadaakha ya shingʼwelwa na mafuta pashaanya yaakwe.
\v 15 Baheene uYaakobo wápatambula apo Beteeli,\f + \fr 35:15 \fq Beteeli: \ft Litaawa lya Shihebulaniya. Uluganulo lwakwe, \fqa nanda ya Nguluvi. \f* kiiva apo uNguluvi wálogolaga nawo.
\s Kisawa kwa Benyamini na kiifwa kwa Laheli
\p
\v 16 Baheene, uYaakobo na vaanu vaakwe vawuukha kihuma ku Beteeli. Uluhaavi pina vakhandi vashaanali vishuula viiluta ku Efulaata, uLaheli wáava nu wuvafi uwukhamu mandu uwa kisava.
\v 17 Pina uwuvafi wukhandi wumukheete mandu, umusavisaaji yula akhandi ikimutanga wámujovela wáaja, “Usikhatiilaga, kiiva khanji waapata umwana uyunji umudiimi.”
\v 18 Lino uLaheli pina wáali isakula kiifwa, wámutambulila umwana yula ilitaawa lya Benooni,\f + \fr 35:18 \fq Benooni: \ft Litaawa lya Shihebulaniya. Uluganulo lwakwe, \fqa mwana wa malava. \f* leelo uwiihe wámutambulila ilitaawa lya Benyamini.\f + \fr 35:18 \fq Benyamini: \ft Litaawa lya Shihebulaniya. Uluganulo lwakwe, \fqa mwana wa liwokho lya kundiilo, \ft lina likhandi liwokho lya bahati nofu mu ngʼoma sa Vaisilaheli.\f*
\v 19 Ino uLaheli wáafwa, wásiilwa palubali pa nsila ya kiluta ku Efulaata, insiku isi litambulwa Betelehemu.
\v 20 Apo, uYaakobo wáliyiimikha ilingʼanga lya luuju pashaanya ya lijooja lya Laheli. Ilingʼanga ilyo liwonensa ilijooja lya Laheli mbakha iminsiyaano.
\v 21 UIsilaheli wáyitenekha kishuula mbakha ku milimo ya nsimbili ya Edali, wásenga ilitinga.
\p
\v 22 Pina uIsilaheli akhandi iikhala mu nyi iyo, umwanaakwe uLubeni wáagona nu Biliha umudala umunangʼana wa wiihe. Woope uIsilaheli wápulikha amaswi ago.
\s Avaana va Yaakobo
\p UYaakobo akhandi ana vaana va shidiimi ishumi na vavili.
\v 23 Avaana avadiimi va Leya vakhandi uLubeni, umwana wa wutasi wa Yaakobo, wátunjilila uSimiyoni, uLaawi, uYuuda, uIsakaali nu Sabulooni.
\v 24 Avaana avadiimi va Laheli vakhandi uYusufu nu Benyamini.
\v 25 Avaana avadiimi va Biliha umuvanda wa Laheli, vakhandi uDani nu Nafutaali.
\v 26 Avaana avadiimi va Silipa umuvanda wa Leya vakhandi uGaadi nu Asheeli. Ava vaveene vaana va Yaakobo vina wásavaga pina akhandi ku nyi ya Padani-Alaamu.
\s Imfwa ya Isaaka
\p
\v 27 Baheene uYaakobo wáawuya ku Mamule kukhaaya kwa wiihe uIsaaka, nkholeela ni lijumbi lya Kiliyati-Aluba, insiku isi litambulwa Hebuloni. Apa papeene pina uAbulahamu nu Isaaka vakheele ngaja vahensa.
\v 28 UIsaaka wáganile kifisa maakha ligana limo na mashumi munaana (180),
\v 29 wáava agosiipe mandu, wáafwa. Avaswamuve uEsawu nu Yaakobo vamusiila.
\c 36
\s Avaana va Esawu
\p
\v 1 Ishi shisheene shisafi sha Esawu. Ilitaawa ilinji lya Esawu akhandi yu Edomu.
\v 2 UEsawu wátoolile avadala va Shikanaani. Uwa wutasi akhandi yu Ada, umwali wa Eloni uMuhiti, uwa wuvili akhandi yu Oholibama umwali wa Ana. UAna akhandi musukulu wa Sibeyoni uMuhivi.
\v 3 Umudala wa wutatu akhandi yu Basemati, umwali wa Ishimayeli, wulumbu wa Nebayoti.
\v 4 UEsawu nu Ada vaasava umwana umudiimi, ilitaawa lyakwe yu Elifaasi. Khanji uEsawu nu Basemati vaasava umwana uyunji umudiimi, vamutambulila ilitaawa lya Lewuheeli.
\v 5 Khanji uEsawu nu Oholibama vaasava avaana avadiimi, uYewushi, uYalaamu nu Kolakhi. Ava vakhandi vaana va Esawu vina vakhasaviilwe ku nyi ya Kanaani.
\p
\v 6 UEsawu wávatoola avadala vaakwe, avanaakwe avadiimi na vaali, avaanu woona ava pakhaaya yaakwe, ifidiimwa fyakwe nu wusi waakwe wuna wápataga pala pa Kanaani, wáhaamila kutali pina akwali umaame uYaakobo.
\v 7 Wágahaga ndeeno, kwa kiiva uwusi waanave wukhandi winshi, vapootwa kikhala lumo. Inyi ya ku wuhensa yina vaataga kikhala yisikhavakwiliile, kwa kiiva ifidiimwa fyanave fikhandi finshi.
\v 8 Baheene uEsawu yuna akhandi itambulwa Edomu, wáaluta kikhala ku nyi ya fidunda fya Seyili.
\p
\v 9 Ishi shisheene shisafi sha vaana vadiimi va Esawu, uwihaanave wa Vaedomu uwa ku fidunda fya Seyili.
\v 10 Amataawa ga vaana va Esawu gageene aga, uElifaasi umwana wa Ada umudala wa Esawu, uLewuheeli umwana wa Basemati umudala wa Esawu.
\v 11 Avaana va Elifaasi vakhandi, uTemani, uOmali, uSeefo, uGatamu nu Kenasi.
\v 12 UElifaasi akhandi ana mudala umunangʼana yuna akhandi itambulwa Timuna. UTimuna uyu wámusaviile uElifaasi, umwana yuna wátambulwagwa Amaleki. Ava vaveene vakhandi vasukulu va Ada umudala wa Esawu.
\v 13 UBasemati umudala wa Esawu, yumwene wámusavile uLewuheeli. Na vaana va Lewuheeli vakhandi, uNahaati, uSeela, uShaama nu Miisa.
\v 14 UOholibama akhandi mwana wa Ana, uAna akhandi mwana wa Sibeyoni. UOholibama akhandi asavile avaana nu Esawu umugoosi waakwe. Avaana awo vakhandi uYewushi, uYalaamu nu Kolakhi.
\p
\v 15 Ava vina nikivatambula vaveene vina vakhandi vakhome mu shikholo sha Esawu. UElifaasi yuna wátalile kisawa kwa Esawu, yu wihaanave wa Temani, Omali, Seefo, Kenasi,
\v 16 Koola, Gatamu nu Amaleki. Ava vakhandi valongosaaji va nyi ya Edomu. Awo vakhandi vaana va Elifaasi na vasukulu va Esawu nu Ada.
\v 17 Avalongosaaji va shikholo sha Esawu vina vahumile kwa Lewuheeli vakhandi, uNahaati, uSeela, uShaama nu Miisa. Ava vakhandi valongosaaji va mu nyi ya Edomu na vasukulu va Esawu nu Basemati.
\v 18 Avaana va Esawu kwa mudala waakwe uOholibama vakhandi uYewushi, uYalaamu nu Kolakhi. Shila muunu akhandi mukhome wa shikholo shaakwe. Awo woona vakhandi vaana va Oholibama umwali wa Ana.
\v 19 Awo vaveene vina vakhandi lusawo lwa Esawu, yuna itambulwa Edomu. Khanji vakhandi vakhome va fikholo fyanave.
\s Ishisafi sha Seyili
\p
\v 20-21 Ava vaveene vaana va Seyili uMuhooli vina vakhandi vakhaaya va nyi ya Edomu, uLotani, uShobaali, uSibeyoni, uAna, uDishoni, uEseeli nu Dishani. Ava vakhandi vakhome va fikholo fya Vahooli.
\v 22 Avaana va Lotani vakhandi vava Hooli nu Hemani. ULotani akhandi ana wulumbu waakwe yuna akhandi itambulwa Timuna.
\v 23 Avaana va Shobaali vakhandi vava, Aluvani, Manahati, Ebali, Sheefo nu Onamu.
\v 24 Avaana va Sibeyoni vakhandi uAya nu Ana. UAna yumwene yuna wáfyagaga ifisansa fya malenga amapyo ku mbanda, kuna akhandi idiima idogovi sa wiihe uSibeyoni.
\v 25 UAna akhandi nu mwana umudiimi yuna akhandi itambulwa Dishoni nu muhinja yuna akhandi itambulwa Oholibama.
\v 26 Avaana va Dishoni vakhandi uHemudani, uEshibani, uItulani nu Kelaani.
\v 27 Avaana va Eseeli vakhandi uBilihani, uSaawani nu Akaani.
\v 28 Avaana va Dishani vakhandi uUsi nu Alani.
\v 29-30 Ava, vaveene vakhandi vakhome va fikholo fya Vahooli, vina vakhandi viikhala mu nyi ya Seyili, uLotani, uShobaali, uSibeyoni, uAna, uDishoni, uEseeli nu Dishani.
\s Avatwa va nyi ya Edomu
\p
\v 31 Ava vaveene vatwa vina vatemaga inyi ya Edomu, pina inyi ya Isilaheli yikhandi yisinaatemwe nu mutwa yoyoona.
\v 32 UBeela umwana wa Bewoli akhandi mutwa wa nyi ya Edomu. Ilijumbi lina akhandi iikhala likhandi litambulwa Dinihaba.
\v 33 UBeela wáganile kiifwa, uYobabu umwana wa Seela kihuma ku Bosila wáava mutwa, wámupyanila uBeela.
\v 34 UYobabu wáganile kiifwa, uHushamu uwa nyi ya Vatemani wápyanila kiiva mutwa.
\v 35 UHushamu wáganile kiifwa, uHadadi umuswamuve uBedadi wáava mutwa, akhandi iikhala ku lijumbi lya Aviti. UHadadi uyu yumwene yuna wáyansaaga uwulugu na kivamena aVamidiyani ku Mowabu.
\v 36 UHadadi wáganile kiifwa, uSamula kihuma ku lijumbi lya Masileka wáava mutwa.
\v 37 USamula wáganile kiifwa, uShawuli kihuma ku lijumbi lya Lehoboti nkholeela nu mukhoga gwa Efulaati, wápyanila kiiva mutwa.
\v 38 UShawuli wáganile kiifwa, uBaali Hanani umwana wa Akiboli wáava mutwa.
\v 39 UBaali Hanani umwana wa Akiboli wáganile kiifwa, uHadadi wáava mutwa. Ilijumbi lina akhandi iikhala likhandi litambulwa Pawu. Umudala waakwe akhandi yu Mehetabeeli umwali wa Matiledi, uMatiledi akhandi mwali wa Mesahaba.
\p
\v 40 Ava vaveene vakhome va fikholo fina fyahumaga mu shisafi sha Esawu, kilingana ni litaawa lya shila shikholo na kuna viikhala, uTimuna, uAluva, uYeteti,
\v 41 uOholibama, uEla, uPinoni,
\v 42 uKenasi, uTemani, uMibisaali,
\v 43 uMagidiyeeli nu Ilaamu. Awo vaveene vatwa vina vahumaga mu shisafi sha Edomu, ku luvala luna vakhandi viikhala ku nyi ya wutwa waanave. Uyo yu Esawu yuna akhandi mbuyaanave umukhome wa Vaedomu woona.
\c 37
\s UYusufu na valukholo lwakwe
\p
\v 1 UYaakobo wákhalaga ku Kanaani, kuna uwiihe woope akhandi akheele ngaja muhensa.
\v 2 Isi siseene mola sa nanda ya Yaakobo.
\p Uluhaavi ulo uYusufu akhandi ana maakha ishumi na fungati. UYusufu akhandi idiima ishipuga sha fidiimwa na vamaame, avaana va Biliha nu Silipa vina vakhandi vadala va wiihe. UYusufu akhandi ikimutaviilila uwiihe imola imbi sina viigaha avavaha vaakwe.
\p
\v 3 Lino, uIsilaheli\f + \fr 37:3 \fq Isilaheli: \ft Litaawa ilinji lya Yaakobo. \xt Yimba mu litaafili lya Shiyanso 35:10.\f* wámuganaga mandu uYusufu kishila avanaakwe avanji, kwa kiiva wámusavile mu wugogolo waakwe. Wámuhonela inkhansu inali yina yikogwelwe wunofu.\fig Yusufu anafurahia kanzu mpya|Joseph and robe - GEN37v3.jpg|col||SGM LIFE WORDS|UYusufu ishendeevela inkhansu imya|37:3\fig*
\v 4 Leelo, avavaha vaakwe vaganile kimanya kiija, uwihaanave amugeene uYusufu kishila aveene, baheene vamukhalalila na vaalekha kilogola nawo wunofu.
\p
\v 5 Ilijuva limonga uYusufu wáloota. Wáganile kivajovela avavaha vaakwe, baheene vamukhalalila kishila ulwamwandi.
\v 6 Shilushwali shina wávajovela wáaja, “Puliisi amalooto gina naloota.
\v 7 Naloota ose woona taava ku mugunda tikungula ingano na tiipinya ifilundo. Baaho naawona ishilundo shangu shayiima na ifilundo fyenyu fyashipilima ishilundo shangu, baheene fyashisungamila ishilundo shangu!”
\v 8 Avavaha vaakwe vamujovela vaaja, “Aasi, shiyooli usiive mutwa weesu? Shiyooli usituteme ose, uve mukhome weesu?” Baheene vamukhalalila mandu, kwa kiiva ya malooto gaakwe na maswi gaakwe.
\p
\v 9 UYusufu wáloota khanji, wávajovela avavaha vaakwe wáaja, “Puliisi shina naloota khanji. Naawona ilijuva, umwesi ni nondwe ishumi na yimo sikinisungamila one.”
\v 10 Wáganile kimujovela uwiihe na vavaha vaakwe, uwiihe wámudalishila wáaja, “Malooto mashi ago? Lino wihiiva one nu maayi weenyu na vavaha vaakho, tikhayinsa kikufugamila owe?”
\v 11 Ndeeno, avavaha vaakwe vaava vikimufyoshela, leelo uwihaanave wáava apihiiva amaswi ago.
\s UYusufu igusiwa na vamaame
\p
\v 12 Ilijuva limonga avavaha va Yusufu valutaga kidiima ifidiimwa fya wihaanave nkholeela ni lijumbi lya Shekemu.
\v 13 Baheene uIsilaheli wámujovela uYusufu wáaja, “Avavaha vaakho vidiima ifidiimwa nkholeela ni Shekemu. Lino, nisakula nikufilishe kunyaanave.” UYusufu wámujovela, “Eena, napulikha.”
\v 14 Uwiihe wámujovela waaja, “Luta, uvaloleele avavaha vaakho nda vali finofu ni fidiimwa, baheene uyinse unitaviilile.” Lino uYaakobo wámufilikha uYusufu kihuma ku lukwawo lwa Hebuloni alute ku Shekemu. Wáganile kifikha ku Shekemu,
\v 15 umuunu yumonga wámwaga uYusufu iilava ku livindi, baheene wámuposa, “Wisakula shishi?”
\v 16 UYusufu wámujovela, “Nikivasakula avavaha vangu. Nilomba unijovele nda wavaaga uluvala luna vidiimila.”
\v 17 Umuunu yula wámujovela, “Vawuukha apa, kwa kiiva napulikha vijovelana kiija, ‘Tilute ku Dotaani.’” Baheene, uYusufu wávafwata ku Dotaani.
\p
\v 18 Avavaha vaakwe pina vamwagaga kwa kutali iyinsa, vapulinkhana kimubuda.
\v 19 Vajovelana viija, “Loleela, yula umulotaaji iyinsa.
\v 20 Lino timubude, timutaaje mu lisima. Tikhamujovela uwiheesu kiija, ‘UYusufu wáliwaagwa ni nkhanu sa mu lihakha,’ baheene tikhaloleela amalooto gaakwe shina gakhava!”
\p
\v 21 Leelo, uLubeni umuvaha waanave wáganile kipulikha ndeeno, wáyansa kisakula insila ya kimukulusa uYusufu, wávalomba wáajova, “Musikhajelaga kimubuda!
\v 22 Musikhakunulaji idanda! Shiba mumudubujise mu lisima muno, kuno ku lunyikha, leelo musikhajelaji kimupyasa.” Wávajovela ndeeno kiija, paanyuma hambi amukuluse uYusufu kwa wufiho na amutinie kwa wihaanave.
\v 23 UYusufu wáganile kifikha kwa vavaha vaakwe, vamuyalushila, vamuyaawula inkhansu yaakwe inali, yina yikhandi yikogwelwe wunofu mandu.
\v 24 Baheene, vamukhata vamudubujisa mu lisima. Ilisima ilyo likhandi lingaya malenga.\fig Yusufu anatumbukizwa kisimani|Joseph thrown into pit-GEN37v24.jpg|col||SGM LIFE WORDS|UYusufu idubujisiwa mu lisima|37:24\fig*
\p
\v 25 Vaganile kikhala kiilya ishakiilya, baheene vaawona ishipuga sha vagulaaji aVaishimayeli, vahumile inyi ya Gileyadi viiluta ku Misili. Ingamiya saanave sikhandi sisumwile ingaagulwa sa kinunshilila\f + \fr 37:25 \fq Ingaagulwa sa kinunshilila: \ft Kwa Shiswahili sitambulwa, \fqa manemane na seli.\f* ni fiinu fina fiigaha ishakiilya shinunshilile.
\v 26 Apo, uYuuda wávajovela avamaame wáaja, “Lutono lushi tisiipate nda timubude umunangʼana weesu na kifiha imfwa yaakwe?
\v 27 Shiba timuguse kwa Vaishimayeli. Tileshe kimubuda kwa kiiva umwene lukholo lwesu, umwene noose tili danda yimo.” Avamaame vamuyiitikha.
\v 28 Avagulaaji vala\f + \fr 37:28 \fq Avagulaaji vala: \ft Kwa Shihebulaniya yiyandiikhwe, \fqa Vamidiyani. \ft Ili likwiliile kiiva litaawa ilinji kwa \fqa Vaishimayeli. \f* vaganile kishila pala, avamaame vamuhumya uYusufu kihuma mu lisima, vamugusa kwa Vaishimayeli kwa hela mashumi gavili. Baheene aVaishimayeli vaaluta nawo mbakha ku Misili.
\p
\v 29 ULubeni wáganaga kitina pa lisima pala, wáawona uYusufu akwasiina, apo baheene wásugumilwa mandu wádeemula amenda gaakwe.
\v 30 Wáatina kwa vamaame wávajovela, “Umudiimi akwasiina mu lisima! Lino one nilute kwi?”
\p
\v 31 Baheene vatoola inkhansu ya Yusufu, vaabuda inyana mene ipongo, baheene vajabikha inkhansu yila mu danda.
\v 32 Vatoola inkhansu yila vamutwalila uwihaanave. Vaganile kifikha, vamujovela, “Taahola inkhansu iyi. Lino loleela nda ya mwanaakho awu nda yisili yiyeene.”
\v 33 Wáganile kiloleela hela, baheene wávajovela wáaja, “Vayaa! Mbona iyi nkhansu ya mwanangu! Vayaa! Inkhanu ya mu lihakha yamubuda uYusufu!”
\p
\v 34 Pala uYaakobo wádeemula amenda gaakwe, baheene wáfwala amagunila,\f + \fr 37:34 \fq Wáfwala amagunila: \ft Yikhandi ngʼoma ya Vahebulaniya kiwonensa kiija, ana mangʼuulo awu ilambiisila kwa Nguluvi.\f* wákhoola na kiyaalama kwa nsiku nyinshi kwa kiiva ya mfwa ya Yusufu.
\v 35 Avanaakwe woona ava shigoosi na va shidala vayinsa kiija vamushiviilise na kimuvatamya. Leelo, umwene wákhaana kivatama wáaja, “Nileshi! Nisikhoole mbakha pina nikhafwa, nimufwate kuna akwali umwanangu.” Shilushwali ndeeno, shina uwiihe wámukhoolaga uYusufu.
\p
\v 36 Uluhaavi ulo, avagulaaji vala vakhandi vafishile ku Misili, baheene vamugusa uYusufu kwa Potifa. UPotifa uyo, akhandi mukhome wa vasulukhali va Falawo, umutwa uwa ku Misili.
\c 38
\s UYuuda nu Tamaali
\p
\v 1 Uluhaavi lula, uYuuda wávalekhaga avamaame, baheene wáaluta kikhala ku Adulami kwa Mwadulami yumonga yuna akhandi itambulwa Hiila.
\v 2 Ukho, uYuuda wátangaana nu muhinja yumonga uMukanaani, yuna akhandi mwali wa Shuwa, wámutoola.
\v 3 Wáganile kimutoola, umuhinja yula wásumula ulwanda, wáasava umwana wa shidiimi. Woope uYuuda wámutambulila ilitaawa lya Eli.
\v 4 Wásumula ulwanda khanji, wáasava umwana uyunji uwa shidiimi, wámutambulila ilitaawa lya Onani.
\v 5 Khanji wásumula ulwanda, wáasava umwana umudiimi, ilitaawa lyakwe wámutambulila Sheela. Uluhaavi luna akhandi iisava, vakhandi viikhala ku Kesibu.
\p
\v 6 UYuuda wámutwasa uEli, yuna akhandi muswamuve wa wutasi, umudala uyo akhandi itambulwa Tamaali.
\v 7 Leelo, uEli akhandi munansi pa Mutwa uNguluvi, ndeeno, uMutwa wámubuda.
\v 8 Baheene, uYuuda wámujovela uOnani wáaja, “Muhaala umudala wa muvaha waakho, baheene umusavile avaana.”
\v 9 Leelo uOnani wámanyaga kiija, avaana awo vasikhava vaakwe. Lino, shila pina akhandi iigona nu mudala wa muvaha waakwe, wáava ikunula imbeyu saakwe pansi, kiija apootwe kimupeela umuvaha waakwe avaana.
\v 10 Ulujowo ulu lwamukhalasa uMutwa uNguluvi, baheene wámubuda woope.
\p
\v 11 Apo, uYuuda wámujovela uTamaali umukhamwanaakwe, “Tina kukhaaya kwa wiiho ulute ukhale ngaja mufwile, mbakha umwanangu uSheela pina wáava mukhome.” Kiiva uYuuda akhandi ihiiva kiija, “Hata uSheela akwiliile kiifwa ngaja avavaha vaakwe.” Baheene uTamaali wáawuya kukhaaya kwa wiihe.
\p
\v 12 Saganile kishila nsiku nyinshi, umudala wa Yuuda yuna akhandi mwana wa Shuwa, wáafwa. Wáganile kimala ishivembo, uYuuda nu mumanyi waakwe uHiila uMwadulami, vaaluta lumo ku Timuna kwa vaanu vina vakhandi visheena uwaaji wa nkholo saakwe.
\v 13 Uluhaavi ulo uTamaali wájovelwa, “Umukweyo ali mu nsila iiluta ku Timuna kisheena uwaaji wa nkholo saakwe.”
\v 14 Baheene uTamaali wáyaawula amenda gaakwe aga wufwile, wáyigubikha ni shitambala ku meeho, aleshe kimanyikha. Wáakhala pa shikwilo isha kiyinjila mu lijumbi lya Enayimu, nkholeela ni nsila yina yiiluta ku Timuna. Wágahaga ndeeno, kwa kiiva wáwonaga uSheela wáava mukhome, leelo uYuuda asikhamuhasiise kiiva mudala waakwe.
\p
\v 15 UYuuda wáganile kimwaga wáhiivaga kiija uwashimaayi uyu mushemi, kwa kiiva akhandi ayigubiishe ku weeni ni shitambala.
\v 16 Kwa kiiva akhandi asimeenye kiija yu mukhamwanaakwe, wábaagukha mu nsila, wámufwata wámulonsa wáaja, “Yinsa lino, nisakula kigona lumo noowe.” Woope wámujovela, “Nda niyiitishe kigona noowe, usinipeele shishi?”
\v 17 UYuuda wámujovela, “Nisikupeele inyana mene kihuma mu shipuga shangu.” UTamaali wámujela, “Khomekha ishiinu, baheene nimanye kiija usinipeele inyana mene iyo.”
\v 18 Baheene uYuuda wámujovela, “Owe wisakula nikhomeshe shishi?” UTamaali wáaja, “Nipeela ulunyolo ulunya pete ya shimanyilo shaakho nu lukwegu ulo ulwa lishima, luna ulukheete.” UYuuda wámupeela ifiinu ifyo, wáagona nawo, wáapata ulwanda.
\v 19 Apo, uTamaali wáawuya kukhaaya, wáyaawula ishitambala shina akhandi ayigubiishe ku mutwe, baheene wáfwala amenda gaakwe aga wufwile.
\p
\v 20 UYuuda wámufilikha umumanyi waakwe uMwadulami kiija, atwale inyana mene iya kiposola ifiinu fila fina uYuuda wákhomekhaga kwa washimaayi yula. Leelo asikhamwajile.
\v 21 Apo, baheene wávaposa avagoosi ava ku Enayimu, “Ali kwi uwashimaayi umushemi yula yuna akhandi iiva mulubali lwa nsila ya Enayimu?” Baheene vamujovela, “Apa akwasiina uwashimaayi umushemi.”
\v 22 Lino, uHiila wáatina kwa Yuuda wámujovela wáaja, “Nisamwaga, avakhaaya ava pala vanijovela kiija, ‘Panu, akwasiina uwashimaayi umushemi.’”
\v 23 Baheene uYuuda wáajova, “Lekha asigale ni fiinu ifyo, tisilaave tiyegulwe. Yuuwe waawona ngaja shina namutwalilaga inyana mene, leelo usamwaga.”
\p
\v 24 Gaganile kishila meesi gatatu, uYuuda wájovelwa kiija, “Umukhamwana waakho uTamaali mushemi, kwa wushemi waakwe uwo, lino ana lwanda.” Apo, baheene uYuuda wálajisa wáajova, “Mupoosi kunja, anyaanywe nu mooto!”
\v 25 Uluhaavi pina vakhandi vikimupoosa kunja, wáfilikha imola iyi kwa mukweye wáaja, “Umunya fiinu ifi yumwene yuna wánipeelaga ulwanda. Loleela wunofu, ipete iyi inya shimanyilo nu lunyolo lwakwe nu lukwegu ulu fya naani?”
\v 26 UYuuda wáfimanya ifiinu ifyo baheene wáaja, “UTamaali mugolofu kinishila one, kwa kiiva nagombolaga kimutwasa kwa Sheela umuswamu wangu.” Kihuma ilijuva ilyo, uYuuda asikhagonile khanji nu Tamaali.
\p
\v 27 Uluhaavi lwa kisava lwaganile kifikha, yawonekha uTamaali akhandi ana lwanda lwa vaana mapasa.
\v 28 Ilijuva pina akhandi iisava, umwana yumonga wáahumya iliwokho lyakwe kunja, baheene umusavisaaji wámupinya nu lunyankha uluduuhu, kuno iijova, “Uyu yumwene wáatala kisawa.”
\v 29 Leelo, umwana uyo wáatinia iliwokho lyakwe, woope umaame wáasawa tangusiina. Apo, baheene umusavisaaji yula wáaja, “Kwashi owe waahuma kwa ngufu?” Lino, umwana uyo wátambulilwa ilitaawa lya Peleesi.\f + \fr 38:29 \fq Peleesi: \ft Litaawa lya Shihebulaniya. Uluganulo lwakwe, \fqa kihuma kwa ngufu.\f*
\v 30 Luhaavi lufupi, umuyine woope wáasawa ana lunyankha luduuhu, wátambulilwa ilitaawa lya Seela.\f + \fr 38:30 \fq Seela: \ft Litaawa lya Shihebulaniya. Uluganulo lwakwe, \fqa nduuhu.\f*
\c 39
\s UYusufu kukhaaya ya Potifa
\p
\v 1 AVaishimayeli vala vamutwalaga uYusufu ku Misili, vamugusaaga ukho kwa Mumisili yumonga yuna itambulwagwa Potifa. UPotifa uyo, akhandi mukhome wa vasulukhali va wuyangalilaaji wa Falawo.
\v 2 UMutwa uNguluvi wáava nu Yusufu. Woope uYusufu wásingamala na kikhala wunofu mandu nu Mumisili, umunya lijumbi waakwe.
\v 3 UPotifa wáawona kiija uMutwa uNguluvi ali lumo nu Yusufu, khanji uNguluvi yumwene yuna akhandi iigaha goona gina uYusufu wágahaga gave manofu.
\v 4 UYusufu wámushendefyaga uPotifa umukhome waakwe, woope wámugaha uYusufu ave muyimililaaji wa nanda nu wusi waakwe woona.
\v 5 Kihuma uYusufu ave muyimililaaji wa nanda yaakwe na muyangalilaaji wa wusi waakwe, uMutwa uNguluvi wáyiyimiilila inanda ya Mumisili uyo, kwa kiiva ya Yusufu. Imota ya Mutwa uNguluvi yaava mu shila shiinu shina anasho isha mu magunda ni sha mu nanda.
\v 6 Ndeeno, uPotifa wámuleshela uYusufu ayimiilile shila shiinu, uPotifa wáava iyangalila shi shakiilya shaakwe hela.
\s UYusufu nu mudala wa Potifa
\p UYusufu akhandi mudiimi munofu mandu.
\v 7 Insiku saganile kishila, umudala wa Potifa wámugana mandu uYusufu, baheene wámujovela, “Gona noone!”
\v 8 Leelo, uYusufu wákhaana, kuno ikimujovela, “Puliisa, umutwa wangu asihiiva shiinu shoshoona isha pakhaaya apa, shila shiinu shina anasho, anilesheele niyangalilaje.
\v 9 Pakhaaya panu, kusiina uyunji umukhome kinishila one. Khanji asinikhaanile kigaha shiinu shoshoona panyaakwe panu, leelo owe hela, kwa kiiva owe uli mudala waakwe. Nikwiliile wuli kigaha uwuvi uwo, nimunanjile uNguluvi?”
\v 10 Umudala uyo wáyitenekhaga kimubembelesa uYusufu wiila, ayiitishe agone nawo. Leelo uYusufu asikhamuyitiishe, akhandi ikhaana hata kiiva nkholeela nu mwene.
\p
\v 11 Lino ilijuva limonga, uYusufu wáhuluta mukhati kisenga insengo yaakwe, apo pakhaaya pasikhandi na vavanda avanji.
\v 12 Baheene umudala wa Potifa wámukhata uYusufu inkhansu yaakwe, wámujovela, “Gona noone!” Leelo uYusufu wámupulumukha, wáyilekha inkhansu mu mawokho gaakwe, wásijila kunja.
\p
\v 13 Umudala wa Potifa wáganile kiwona uYusufu wámuleshela umwenda gwakwe na wásijila kunja,
\v 14 wávashemeela avavanda vaakwe wávajovela wáaja, “Loleeli! UMuhebulaniya uyu yuna taletelwagwa, wátuyegula! Wáyinsa kunyangu isakula kinikhata, kiija agone noone kwa ngufu. Leelo nalyova.
\v 15 Wáagana kiwona nalyova, wáasiga, wápoola kunja, wáyilekha inkhansu yaakwe.”
\p
\v 16 Baheene umudala uyo wáyiviikha wunofu inkhansu iyo, mbakha pina wáawuya umugoosi waakwe.
\v 17 Wáganaga kifikha, wámujovela umugoosi waakwe amaswi gala wáajova, “Umuvanda uMuhebulaniya uyo yuna watuletelaga, wániyalushila isakula kiniyegula.
\v 18 Leelo, naagana kilyova na kikhoola kwa shawuti, wáyilekha inkhansu yaakwe, wásijila kunja.”
\p
\v 19 UPotifa wáganaga kipulikha amaswi gina umudala waakwe wágahilwa nu muvanda waakwe, wákhalala mandu.
\v 20 Ndeeno wámukhata uYusufu, wámudindila mu shifungo, muna vakhandi vadindiilwe avadindilwa avanji woona ava mutwa.
\s UYusufu mu shifungo
\p
\v 21 Leelo uMutwa uNguluvi wáava lumo nu Yusufu, wámusungupila mbakha wáhonsa umukhome wa shifungo, wámugahila amanofu.
\v 22 Ndeeno, umukhome wa shifungo wámuviikha uYusufu ave mukhome wa vadindilwa woona na kiyimiilila goona gina gakhandi giigahwa mu shifungo umo.
\v 23 Umukhome wa shifungo asikhaliyinatiile lyolyona lina likhandi liyimiililwa nu Yusufu, kwa kiiva uNguluvi akhandi lumo nu mwene ikimutanga mu lyolyona lina akhandi ikiligaha.
\c 40
\s UYusufu iganula amalooto
\p
\v 1 Insiku saashila, avavanda vavili ava mutwa uwa ku Misili, vamunanjila umutwa waanave. Yumonga akhandi mungʼwesaaji mukhome wa fingʼwelwa, uyunji akhandi mutelekhaaji mukhome wa makhaate.
\v 2 UFalawo wávakhalalila avakhome vaakwe awo, umungʼwesaaji umukhome nu mutelekhaaji umukhome.
\v 3 Baheene, uFalawo wávadindila mu nanda ya mukhome wa vasulukhali, mu shifungo shishila shina adindiilwe uYusufu.
\v 4 Umukhome wa vasulukhali wámubaagula uYusufu avayangalilaje, woope vasigala mu shifungo mula kwa nsiku nyasilinga ndeeni.
\p
\v 5 Ilijuva limonga, umungʼwesaaji umukhome nu mutelekhaaji umukhome wa mutwa, valoota amalooto mu shifungo, shila muunu nu lulooto lwakwe.
\v 6 Ulwamilaawu njine uYusufu wáaluta kivaloleela, wávaaga vasugumiilwe mandu.
\v 7 Baheene wávaposa waaja, “Kwashi musugumiilwe ndeeni iminsiyaano?”
\v 8 Vamujovela vaajova, “Taloota amalooto, leelo kusiina uwa kiganula.” UYusufu wávaposa wáajova, “Kiganula amalooto yisili nsengo ya Nguluvi? Nijoveli shina mwaloota.”
\p
\v 9 Apo, umungʼwesaaji uyo wámujovela uYusufu amalooto gaakwe wáajova, “Mu malooto gangu, nagwaga umusabiibu pamwandi yangu,
\v 10 goope gukhandi na mansambala gatatu. Baaho gwayansa kilembula, uwuluva wapongola na kikhoma isabiibu sina siyeelile.
\v 11 Mu liwokho lyangu, nikhandi ni khoomasi ya Falawo, apo nasiyava isabiibu iso nasihuujila mu khoomasi, baheene namupeela uFalawo.”
\p
\v 12 UYusufu wámujovela wáajova, “Uluganulo lwa malooto gaakho lulwene ulu, amansambala gatatu ago, nsiku sitatu.
\v 13 Insiku sitatu pina saashila, uFalawo asikudindulile mu shifungo na kikutinia khanji mu nsengo yaakho. Usiive ukimupeela uFalawo ifingʼwelwa fyakwe, ngaja shina ukhandi wiigaha pina ukhandi mungʼwesaaji waakwe.
\v 14 Leelo nilomba unikumbukhaje pina amaswi gaakho gakhava gagolokha. Nilomba unigahilaje amanofu, unilogolaje wunofu kwa Falawo, kiija nihume mu shifungo muno.
\v 15 Shiyooli, one natolwagwa kwa ngufu kihuma ku nyi ya Vahebulaniya, na hata apa pa Misili, kusiina uwunansi wuna nagahaga uwa kinigaha nidindilwe mu shifungo.”
\p
\v 16 Umukhome wa vatelekhaaji, wáganile kipulikha uluganulo lwa malooto ga muyine kiija manofu, baheene wámujovela uYusufu, “Na yuune naloota nisumwile amatunduti gatatu ga makhaate, ku mutwe gwangu.
\v 17 Mu litunduti lya pashaanya, mukhandi muna fyakiilya ifya Falawo fina fili paayo paayo. Leelo inyuni sikhandi siilya ifyakiilya fina nikhandi niyitwishile.”
\p
\v 18 UYusufu wámujovela wáaja, “Uluganulo lwa malooto gaakho ulu, amatunduti gala gatatu nsiku sitatu.
\v 19 Insiku sitatu sina siyinsa, uFalawo asikuhumye muno mu shifungo, akhakudumula umutwe gwakho na kigutumbikha pashaanya ya mupishi, inyuni sikhalya umuvili gwakho.”
\p
\v 20 Yaava ilijuva lya wutatu, likhandi lijuva lya kisawa umutwa uFalawo. Ilijuva ilyo lyaganile kifikha, uFalawo wávagahila ishiwungo avavanda vaakwe woona. Apo pa shiwungo, uFalawo wávahumya umungʼwesaaji umukhome nu mutelekhaaji umukhome, wávatwala pamwandi ya vakhome va vasulukhali vaakwe.
\v 21 Pala wámuwuyiisa umungʼwesaaji umukhome pa nsengo yaakwe, na uyo umukhome wámupeela uFalawo ikhoomasi mu liwokho lyakwe.
\v 22 Leelo, uFalawo wámutumbikha pa mupishi umutelekhaaji umukhome, ngaja shina uYusufu akhandi aganwile amalooto gaakwe.
\v 23 Hata ndeeno, uyo umungʼwesaaji umukhome asikhamukumbwishe uYusufu, wámusamwagwa.
\c 41
\s UYusufu iganula amalooto ga Falawo
\p
\v 1 Gaganile kishila maakha gavili, uFalawo wáloota ayiimile mu mbalamo ya mukhoga gwa Nayili.
\v 2 Wásaaga ingʼombe fungati inofu sina sineneepe mandu, sitanamukha kihuma mu mukhoga, baheene sayansa kiilya amasole.
\v 3 Baheene sayinsa ingʼombe isinji fungati, sina sigandile mandu, sayiima palubali ya mukhoga, nkholeela ni ngʼombe sila sina sineneepe.
\v 4 Baheene ingʼombe fungati imbi sila sina sigandile, sasilya ingʼombe fungati sila sina sineneepe. Baaho uFalawo wálamukha mu tulo.
\p
\v 5 Lwaganile kishila uluhaavi ludoodo, uFalawo wáagona khanji. Wáganile kigona, wáloota ulwa wuvili. Wágaaga amahoojo fungati makhome manofu, gapongwele mu liseeguve limo.
\v 6 Baheene wágaaga khanji amahoojo aganji amanyeehe fungati, gina gayumisiiwe ni lipepo ilikhali kihuma ku lunyikha.
\v 7 Baheene amahoojo gala fungati gina manofu, gaamilwa na mahoojo gala fungati amanyeehe. UFalawo wáganile kilamukha, wáamanya kiija wáava iloota hela.
\p
\v 8 Ulwamilaawu njine, uFalawo wáava atungumeele. Baheene wávashemeela avalagulaaji woona na vaanu woona avanya luhala ava ku Misili. UFalawo wávajovela amalooto gaakwe, leelo, kusiina umuunu hata yumo, yuna wáganulaga amalooto gaakwe.
\v 9 Apo, umungʼwesaaji umukhome wa fingʼwelwa, wámujovela uFalawo, “Wee mutwa, iminsiyaano nakumbukha uwunansi wangu!
\v 10 Uluhaavi lula luna ukhandi utukhalaliile one nu mutelekhaaji umukhome wa makhaate gaakho, watudindilaga kwa mukhome wa vasulukhali va wuyangalilaaji waakho.
\v 11 Ishilo shimonga, one nu muyangu talootaga, shila muunu amalooto gaakwe, kukhandi kuna wuganulaaji wuna wuli paayo.
\v 12 Mukhati mula, mukhandi muna mudiimi yumonga wa Vahebulaniya, muvanda wa mukhome wa vayangalilaaji vaakho. Taganile kimujovela amalooto geesu, wátuganulilaga shila muunu shina akhandi alootile.
\v 13 Uwuganulaaji waakwe, waava ngaja shishila shina akhandi aganwile. One natinisiwaagwa ku nsengo yangu nu mutelekhaaji wa makhaate wátumbikhwagwa pa mupishi.”
\p
\v 14 Baheene uFalawo wálajisa kiija uYusufu aleetwe, vamuhumya nyangu mu shifungo. Wásheeta inyele, wáfwala amenda aganji, baheene wáaluta pa Falawo.
\v 15 Wáganile kifikha kwa Falawo, uFalawo wámujovela uYusufu wáajova, “Naloota, leelo kusiina umuunu yuna akwiliile kiganula amalooto gangu. Lino napulikha kiija, owe ukwiliile kiganula amalooto.”
\v 16 UYusufu wámujovela uFalawo, “One nigaya wutawulilwa uwa kiganula, leelo uNguluvi asikupeele uwuganulaaji wa kiyivatamya inumbula yaakho.”
\p
\v 17 Baheene uFalawo wámujovela uYusufu, “Nalootaga niyiimile mu mbalamo ya mukhoga gwa Nayili.
\v 18 Nasaaga ingʼombe fungati inofu sina sineneepe mandu, sitanamukha kihuma mu mukhoga, sayansa kiilya amasole.
\v 19 Naganile kisaaga iso, sayinsa ingʼombe isinji sina sigandile mandu, khanji sina mavili mavi mandu. Ingʼombe shina sila, one nisinasaagaje hata gwalimo pa Misili apa.
\v 20 Baheene ingʼombe fungati sila isa wutasi sina sineneepe mandu, saliiwa ni ngʼombe fungati sina sigandile mandu.
\v 21 Leelo ingʼombe iso sina sigandile, saganile kisilya ingʼombe sila sina sineneepe, sasigala shishila kusiina umuunu yuna akwiliile kimanya kiija, sasilya ingʼombe sila sina sineneepe mandu. Baheene natindimukha.
\v 22 Naganaga kigona khanji, naloota ulwa wuvili, nagaaga amahoojo fungati amanofu aga mbumbulu, goona galembwile mu liseeguve limo.
\v 23 Apo, baheene galembula amahoojo aganji fungati amanyeehe mandu, gina ganyaalile kwa kiiva gapujiilwe ni lifushe lina liihuma ku lunyikha.
\v 24 Amahoojo fungati amanofu gala, gaamilwa na mahoojo fungati amanyeehe. Amalooto ago navajovelaga avalagulaaji woona, leelo kusiina hata yumo yuna wániganulilaga amalooto gangu.”
\p
\v 25 Apo, baheene uYusufu wámujovela uFalawo wáajova, “Amalooto gaakho goona uwuganulaaji waakwe wuwuumo. UNguluvi wávawonensa injowo sina hambi ikisisenga uluhaavi luulu ulwa nkholeela.
\v 26 Ingʼombe fungati sina sineneepe mandu, uluganulo lwakwe maakha fungati, na mahoojo amakhome mandu, uluganulo lwakwe, maakha fungati. Amalooto ago, uwuganulaaji waakwe wuwuumo.
\v 27 Ingʼombe fungati sila sina mbi sigandile mandu, sina sifwata sila sina sineneepe mandu, na mahoojo gala fungati amanyeehe mandu na gina ganyaalile kwa lifushe, uluganulo lwakwe, maakha fungati aga njala.
\v 28 Ngaja shina nakujovela Falawo kiija, uNguluvi wakuwonensa injowo sina asisisenje lilino.
\v 29 Puliisa, kukhava na maakha fungati aga mota nkhome, mu nyi yoona iya Misili.
\v 30 Leelo, kumwandi gakhayinsa amaakha aganji fungati aga njala inkhome na maakha gala aga mota, gasikhakumbukhwa. Injala iyo, yikhayinanga inyi yoona iya Misili.
\v 31 Imota yina yili mu nyi yisikhakumbukhwa, kwa kiiva injala yina yikhagwa, yikhava nkhome mandu.
\v 32 Kiiva amalooto gaakho gayiwuyiilila ulwa wuvili, iliswi ilyo uNguluvi wáliwonensa, asiligahe nyangu.
\p
\v 33 “Lino wee Falawo, mubaagula umuunu umunya lugoto nu luhala, umuviishe ave muyimililaaji wa nyi ya Misili.
\v 34 Khanji ugahe ndeeni, ubaagule avayimililaaji vina vasiyimiilile inyi ya Misili. Insengo yaanave yive kikungaania ishipuga shimo mu fipuga fisaanu ifya nkungulo yoona iya Misili mu luhaavi ulu ulwa maakha fungati aga mota.
\v 35 Uvalajise avaanu awo vakungaanie ishakiilya shoona isha nkungulo, uluhaavi lwa maakha fungati gina giyinsa aga mota. Imbumbulu iso, sive mu wutawulilwa waakho, siviikhwe mu fihenje mu majumbi.
\v 36 Ishakiilya isho shiviikhwe, kwa kiiva ya maakha fungati aga njala, yina yikhagwa mu Misili, kiija inyi yisilaave yinangwe.”
\s UYusufu iviikhwa ave muyimililaaji
\p
\v 37 Iliswi ilyo lyava linofu kwa Falawo na kwa vavanda vaakwe woona.
\v 38 Baheene uFalawo wávaposa avavanda vaakwe, “Tisimwaje kwi umuunu uyunji ngaja uyu, umunya numbula ya Nguluvi?”
\v 39 Baheene wámujovela uYusufu, “Kwa kiiva uNguluvi wákuwonensa aga goona, kusiina umuunu uyunji umunya luhala nu wumanyi ngaja owe.
\v 40 Lino owe usiive muyangalilaaji wa livansa lyangu, na vaanu vangu woona vakhava vifwata amalajiso gaakho. Pa shitengo sha wutwa hela, one nikhava mukhome kikushila owe.”
\v 41 Baheene uFalawo wáyitenekha wáajova, “Lino nakubaagula uve muyimililaaji wa nyi yoona ya Misili.”
\v 42 Apo uFalawo wáyaawula ipete yaakwe inya shimanyilo sha shitwa mu ludole lwakwe, baheene wámufwasa uYusufu mu ludole. Khanji, wámufwasa amenda amanofu mandu nu lunyolo lwa sahaabu mu nsingo.
\v 43 Wámuyangasa uYusufu mu mutukha yaakwe iya wuvili, yina yikwehwa ni falaasi. Avaanu valongola pamwandi ya Yusufu kuno vilyova viija, “Fugamaji!”
\p Ndeeno uFalawo wámuviikha uYusufu ave muyimililaaji wa nyi yoona iya Misili.
\p
\v 44 Apo, uFalawo wámujovela uYusufu, “One yuune Falawo, mutwa! Leelo mu nyi yoona iyi iya Misili, umuunu yoyoona asikhagahaga shiinu shoshoona bila wutawulilwa waakho.”
\v 45 Baheene uFalawo wámutambulila uYusufu ilitaawa lya Shimisili ilya Safenati-Paneya. Wámutwasa uAsenati, umwali wa Potifeela, umutambule wa ku lijumbi lya Oni, ave mudala waakwe. Apo, uYusufu wáyansa kipilima inyi yoona iya Misili.
\p
\v 46 Uluhaavi luna akhandi iyansa kimusenjela insengo uFalawo umutwa wa ku Misili, uYusufu akhandi ana maakha mashumi gatatu. UYusufu wáahuma kukhaaya kwa Falawo, wáaluta kiseesa inyi yoona iya Misili.
\v 47 Amaakha ago fungati ga shakiilya shinshi mandu, ishakiilya shamotekha mandu mu magunda goona aga ku Misili.
\v 48 UYusufu wákungaania ishakiilya shoona isha maakha ago fungati aga shakiilya shinshi mandu. Shila lijumbi lya Misili, saviikhwa imbumbulu sina sakungulwagwa kihuma mu magunda ga mulubali lwa lijumbi ilyo.
\v 49 Wákungaania imbumbulu nyinshi mandu, ngaja luhankha lwa mu mbalamo ya bahali. Wáalekha hata kivasa, kwa kiiva akhandi akungeenie mbumbulu nyinshi.
\p
\v 50 Pina gasinayanse amaakha ga njala, uAsenati umwali wa Potifeela umutambule wa ku lijumbi lya Oni, akhandi amusaviile uYusufu avaana vavili ava shidiimi.
\v 51 UYusufu wámutambulila umwanaakwe uwa wutasi ilitaawa ilya Manaase,\f + \fr 41:51 \fq Manaase: \ft Litaawa lya Shihebulaniya. Uluganulo lwakwe, \fqa yula yuna wánipinsa kisaamwa.\f* kwa kiiva wájovile, “UNguluvi wánigaha nisaamwe amalava gangu goona khabisa, hata avalukholo lwangu ava nanda ya daada.”
\v 52 Umwana wa wuvili wámutambulila ilitaawa lya Efulahimu,\f + \fr 41:52 \fq Efulahimu: \ft Litaawa lya Shihebulaniya. Uluganulo lwakwe, \fqa lusawo lukhome. \f* kwa kiiva wájovile, “UNguluvi anipeelile ulusawo mu nyi ya malava gangu.”
\p
\v 53 Amaakha fungati aga shakiilya shinshi mandu gaganile kisila ku Misili,
\v 54 baheene amaakha aganji fungati aga njala gayansa, ngaja shina uYusufu akhandi alogwele. Injala yaagwa inyi isinji soona, leelo inyi iya Misili yikhandi yina shakiilya.
\v 55 Avaanu ava ku Misili vaganile kimala ifyakiilya fyanave, vaaluta kimulomba uFalawo avapeele ishakiilya. Woope uFalawo wávajovela aVamisili, “Lutaji kwa Yusufu, shina hambi ikivajovela, gahaji.”
\p
\v 56 Injala yaganile kiyalaalila nyi yoona, baheene uYusufu wádindula ifihenje fyona, wáyansa kivagusisa aVamisili ishakiilya.
\v 57 Avaanu kihuma nyi soona, vayinsa ku Misili kwa Yusufu kigula ishakiilya, kwa kiiva injala yikhandi nkhome mandu, yiyalaliile nyi soona.
\c 42
\s Avamaame va Yusufu viiluta ku Misili
\p
\v 1 UYaakobo wáganile kipulikha kiija ku Misili kuna shakiilya, baheene wávajovela avanaakwe, “Vayaa, mbona mululuveele khanji muloleelana hela?
\v 2 Napulikha kiija ku Misili kuna shakiilya, ndeeno luti ukho mutugulile, baheene tikulushe kiifwa ni njala.”
\p
\v 3 Baheene, avavaha ishumi va Yusufu, vaaluta ku Misili kigula ishakiilya.
\v 4 Leelo, uYaakobo asikhamulesheele uBenyamini umunangʼana wa Yusufu alute na vamaame ku Misili, kwa kiiva akhahiivile wáaja, “Wuli, imfwa nda yimwaje umwanangu nikhagaha shi?”
\v 5 Ndeeno, avaana va Isilaheli vaafikha ku Misili, woope vaava vavaamo na vaanu vina vakhandi viiluta kigula ishakiilya, kwa kiiva hata inyi ya Kanaani yoope yikhandi yigwile injala inkhome.
\p
\v 6 Uluhaavi ulo, uYusufu akhandi muyimililaaji mukhome wa nyi ya Misili, yumwene yuna akhandi ikivagusisa avaanu woona ishakiilya. Avamaame va Yusufu vaganile kifikha, baheene vamufugamila uYusufu mbakha pansi.\fig Ndugu zake Yusufu wanampigia magoti|Joseph - brothers bow before him-GEN42v6.jpg|span||SGM LIFE WORDS|Avamaame va Yusufu vikimufugamila|42:6\fig*
\v 7 UYusufu wávaaga avamaame wávamanya, leelo wáyigaha ngaja asivameenye. Baheene wávaposa kwa wukhali wáaja, “Omwe muhumile kwi?” Woope vamugomosesa vaajova, “Tihumile ku nyi ya Kanaani, tiyinsile kigula ishakiilya.”
\p
\v 8 UYusufu hata nda wávamanyaga avamaame, leelo aveene vasikhamumanyile umwene.
\v 9 Apo, baheene uYusufu wákumbukha amalooto gaakwe aga paanyuma ulwa vavaha vaakwe, baheene wávajovela, “Omwe muli vatandilaaji, muyinsile kiyiseesa inyi yeesu, baheene mumanye uluvala pina pangaya vayangalilaaji va wulugu.”
\v 10 Leelo, avamaame vamujovela, “Wee mutwa weesu ndaali! Lusili ndeeno! Ose ti vavanda vaakho, tayinsa kigula ishakiilya.
\v 11 Ose woona tili vaana va muunu yumo, ose tisili vadehi, khanji ose tisili vatandilaaji.”
\p
\v 12 Leelo, uYusufu wáyitenekha kivajova, “Ndaali! Omwe muyinsile kiyiseesa inyi yeesu, baheene mumanye uluvala luna lungaya vayangalilaaji va wulugu.”
\v 13 Avavaha vaakwe vamujovela, “Ose ti vavanda vaakho, kunyeesu tikhandi tili ishumi na vavili, vaana va muunu yumo, tiikhala ku nyi ya Kanaani. Lino, umunangʼana weesu uwa nkwangu asigeele kukhaaya nu wiheesu, uyunji wáfwisaga.”
\p
\v 14 Hata ndeeno, uYusufu wávajovela, “Ngaja shina naatala kivajovela, omwe muli vatandilaaji hela!
\v 15 Lino hambi nikivajela ndeeni, shiyooli nikiyiyiiga kwa litaawa lya Falawo, musipoola apa nda asiyinsile umunangʼana weenyu yula.
\v 16 Mufilishi yumo, alute amuleete umunangʼana weenyu, omwe mu vanji mudindilwe mukhati. Apo baheene nimanye amaswi aga, nda mwijova ga shiyooli. Nda lusili ndeeno, nikiyiyiiga kwa litaawa lya Falawo, omwe muli vatandilaaji.”
\v 17 Baheene uYusufu wávadindila woona mukhati kwa nsiku sitatu.
\p
\v 18 Ilijuva lya wutatu uYusufu wávajovela, “One nikimuyinatila uNguluvi. Lino nda mwisakula kipona, gahi ngaja shina nikivajova.
\v 19 Nda mwijova shiyooli, yumonga asigale mukhati, avanji vavatwalile ishakiilya avalukholo lwenyu vina viilava ni njala.
\v 20 Leelo, mbakha munileetele umunangʼana weenyu, baheene niyiitishe amaswi geenyu nda ga shiyooli, baheene omwe musiibudwa.” Vayiitikha kigaha ngaja shina akhandi avajoveele.
\p
\v 21 Apo, baheene vayansa kijovelana kwa shilogolo shaanave, “Shiyooli, tamunanjilaga umunangʼana weesu uYusufu. Tikhagaajile amalava gaakwe na shina akhandi ingʼuula, leelo tisikhageene hata kimupuliisa, ili lilyene lina lyapinsa amalava aga.”
\v 22 Apo, uLubeni wávajovela, “Navajovelaga kiija, ‘Musikhamugahilaji uwunansi umunangʼana weesu.’ Leelo musikhanipuliishe! Lino tilafisiwa kwa kiiva ya danda yaakwe.”
\p
\v 23 Uluhaavi ulo, vasikhameenye kiija, uYusufu akhandi ipulikha amaswi goona gina vakhandi vilogola, kwa kiiva uYusufu akhandi ilogola nawo kwa kishilila umuganulaaji wa shilogolo shaanave.
\v 24 UYusufu wáaluta pashipata, wáyansa kikhoola. Baheene wáatina khanji pala kilogola nawo. Wálajisa kiija uSimiyoni akhatwe na kipinywa baaho pa vamaame.
\s Avamaame va Yusufu viiwuya ku Kanaani
\p
\v 25 UYusufu wálajisa amafukho ga vamaame gaviikhwe ishakiilya, ni hela isa shila muunu sitinisiwe mu mafukho gaanave, na vapeelwe ishakiilya isha mu nsila. Avavanda vaakwe vaagaha shishila shina akhandi avalajiise.
\v 26 Lino, avamaame va Yusufu vayangasa amasigo pa dogovi, baheene vayansa kiwuukha.
\p
\v 27 Vaganile kifikha uluvala ulwa kituuya, yumo wádindula umufukho gwakwe kiija ayipeele idogovi yaakwe ishakiilya, apo wáswigaga wáganile kisaaga ihela saakwe sikwali pashaanya mu mufukho.
\v 28 Apo, wávajovela avamaame, “Loleeli, ihela sangu sitinisiiwe! Isi apa sili mu mufukho!” Avamaame vaganile kipulikha ndeeno, baheene inumbula saanave satungumeele, vayansa kiloleelana kuno vitetema viija, “Lujowo lushi ulu luna wátusenjela uNguluvi?”
\p
\v 29 Vaganile kifikha kwa Yaakobo uwihaanave ukho ku nyi ya Kanaani, baheene vamujovela goona gina gavapataga ku Misili vaaja,
\v 30 “Umulongosaaji yula uwa nyi ya Misili wálogola noose kwa nkhalasi, wátujovela ose tili vatandilaaji va nyi yaakwe.
\v 31 Leelo, ose tamujovela taaja, ‘Ose tisili vatandilaaji, tili vaanu va shiyooli.
\v 32 Ose tili vaana va muunu yumo, tikhandi tili ishumi na vavili. Ulukholo lwesu yumonga wáfwisaga, na umunangʼana weesu yumo asigeele nu wiheesu kukhaaya ku Kanaani.’
\p
\v 33 “Apo, baheene umukhome yula wátujovela wáaja, ‘Nisivamanye kiija musili vadehi nda mugahe ndeeni. Mumusigase umuyeenyu yumo apa, mu vanji muvatwalile ishakiilya avaanu veenyu vina viilava ni njala.
\v 34 Leelo, mumuleete umunangʼana weenyu, baheene hambi niimanya kiija, omwe muli vaanu va shiyooli na musili vatandilaaji. Nda mugahe ndeeno, nisivaleshele umameenyu, na musiive mwigula na kigusa ifiinu mu nyi yeesu muno.’”
\p
\v 35 Vaganile kiyansa kikunula ishakiilya kihuma mu mafukho gaanave, shila muunu wáshaagaga ishihagato shidoodo sha hela mu shakiilya! Vaganile kiwona ndeeno, aveene nu wihaanave, inumbula saanave satungumeele mandu.
\v 36 Apo, baheene uYaakobo wávajovela, “Omwe mukinigaha niyase avanangu! UYusufu akwasiina, uSimiyoni akwasiina. Na lino mwisakula mumutoole uBenyamini. Goona ago ganipatile yuune!”
\p
\v 37 ULubeni wámujovela uwihaanave, “Nipeela uBenyamini ave mu mawokho gangu, nisimuyangalile wunofu na nisimutinie kunyaakho muumi. Nda nisikhamutinia uBenyamini, uvabudaje avanangu vavili.”
\v 38 Leelo, uYaakobo wámujovela uLubeni, “Umwanangu asiiluta noomwe ukho. Umuvaha waakwe uYusufu wáfwisaga, ndeeno asigeele mwene duguli hela kwa nyina. Nigogolweshe mandu. Nda apate amavi mu nsila, nikwiliile kingʼuula mbakha kiifwa.”
\c 43
\s UBenyamini na vamaame viiluta ku Misili
\p
\v 1 Lino ukho ku Kanaani, injala yaava nkhome mandu.
\v 2 Ishakiilya shina vagulaga kihuma ku Misili shaganile kisila, uYaakobo wávajovela avanaakwe, “Wuyiili ku Misili, mutugulile ishakiilya ishinji.”
\p
\v 3 Leelo, uYuuda wámujovela uwihaanave wáaja, “Umukhome yula wátukhaana kwa kikuviilisa, wáajova, ‘Nda musikhayinsa nu munangʼana weenyu, musikhawonana noone.’
\v 4 Nda uyitishe tilute lumo nu munangʼana weesu, tisiilute tikugulile ishakiilya.
\v 5 Leelo nda ukhaane kiluta lumo na woope, ose tisiiluta, kwa kiiva yula umuunu wátujovelaga kiija, ‘Nda musikhayinsa lumo nu munangʼana weenyu, musikhawonana noone.’”
\p
\v 6 Apo baheene uIsilaheli wávajovela, “Kwashi mwanileetela amalava, pina mwamujovela umuunu yula kiija muna munangʼana weenyu?”
\v 7 Woope vamujovela, “Umuunu yula wátuposelesaaga mandu ose ni shikholo sheesu wáaja, ‘Uwiheenyu ashaanali muumi? Muna munangʼana weenyu uyunji?’ Lino ose, tamugomosesaaga ngaja shina wátuposaaga. Ndi tamanyaga wuli kiija asiijove, ‘Mumuleete umunangʼana weenyu’?”
\p
\v 8 Apo, baheene uYuuda wámujovela uIsilaheli uwihaanave, “Lekha tilute lumo nu munangʼana weesu, baheene tigahe nyangu kigula ishakiilya, baheene ose, owe na vaneesu tikulushe injala.
\v 9 Shiyooli one yuune nayikhomenkhania kimuloleela, nda nisimutiniise umwaje khanji, munipiikhaje shiluta.
\v 10 Shiyooli taali tive tisidiilile kipulinkhana, taali tiiva tilutile na kitina mala khavili.”
\p
\v 11 Apo baheene uwihaanave wávajovela, “Nda yive ndeeno, gahi shiisho. Lino tooli ifiinu fimonga ifinofu ifya mu nyi yeesu, five fya kimupeela ulutono. Mufiviishe mu mafukho geenyu, mumutwalile umukhome uyo uwa ku Misili. Mumutwalile amafuta amanofu, uwuushi wudoodo, imbeyu sa mapishi sina siliiwa,\f + \fr 43:11 \fq Imbeyu sa mapishi sina siliiwa: \ft Kwa Shiswahili sitambulwa, \fqa kungu ni losi.\f* ingaagulwa sina sinunshilila ni fiinu fina finunshilisa ishakiilya.
\v 12 Khanji, twali ihela, sive mala khavili ya sila sina mwatoolaga ulwa wutasi, baheene mutinie sila sina mwasaagaga mu mafukho geenyu. Yikwiliile kiiva vasisamwaga hela.
\v 13 Lutaji lumo nu munangʼana weenyu kwa muunu uyo, lutaji nyangu.
\v 14 UNguluvi uMunya Ngufu Soona, amugahe umuunu uyo avasungupile, baheene amuleshele uSimiyoni umwanangu, hata nu Benyamini muwuyaje lumo nawo. One, nda kifwilwa avanangu, leshi nifwilwe!”
\p
\v 15 Apo, avaana va Yaakobo vatoola ifiinu fila ifya lutono ni hela mala khavili ya sila sina vatoolaga ulwa wutasi. Vaaluta lumo nu munangʼana waanave uBenyamini mbakha ku Misili. Vaganile kifikha ku Misili, baheene vaaluta kwa Yusufu.
\v 16 UYusufu wáganile kimwaga uBenyamini ali na vavaha vaakwe, wámujovela umuyimililaaji wa nanda yaakwe, “Vatwala avaanu ava kukhaaya yangu. Ushinje ishidiimwa shimo na uyandaale ishakiilya, kwa kiiva iminsiyaano paminsi nisiilye nawo ishakiilya.”
\p
\v 17 Umuyimililaaji yula wáagaha ngaja shina akhandi alajisiiwe, wávatwala kukhaaya kwa Yusufu.
\v 18 Vaganile kiwona vitwalwa kukhaaya kwa Yusufu, baheene vayansa kitiila. Vayansa kijovana, “Tiletiilwe kuno kwa kiiva ya hela sila sina satinisiwaagwa mu mafukho geesu ulwa wutasi. Lino isakula imwenshe ya kituyalushila, atumene, atoole idogovi seesu na atugahe tive vavanda vaakwe.”
\v 19 Ndeeno, vamuvejeela umuyimililaaji wa nanda ya Yusufu valogola nawo pa mulyango.
\v 20 Vamujovela, “Wee mutwa, tilomba utupuliise, ose tatalaga tayinsa apa ulwa wutasi kigula ishakiilya.
\v 21 Leelo pina tikhandi tiiwuya kukhaaya, taganile kifikha uluvala ulwa kituuya, tadindulaga amafukho geesu, taswigaga kisaaga ihela isa shila muunu ngaja shishila shina sikhandi sivishiilwe mu mafukho geesu! Lino tasitinia ihela iso.
\v 22 Tiyinsile ni hela isinji kiija, tigulile ishakiilya. Tisimeenye yu naani wáviikhaga ihela mu mafukho geesu.”
\v 23 Umuyimililaaji yula wa nanda ya Yusufu wávajovela, “Muve nu wulindamafu, musikhatiilaji. UNguluvi weenyu na wa wiheenyu yumwene yuna wávapeela ulutono lwa hela mu mafukho geenyu. One nayanushilaga amahombo geenyu.” Baheene wámudindulila uSimiyoni kihuma mukhati wámuleeta kwa vamaame.
\p
\v 24 Apo, umuyimililaaji yula wávasaajisa mukhati ya Yusufu. Wávapeela amalenga aga kiyiyooga amagulu na wásipeela idogovi saanave amasole.
\v 25 Avavaha va Yusufu vaviikha wunofu ifiinu fila ifya lutono, fina vakhandi vatoolile ifya kimupeela uYusufu, kwa kiiva vakhandi vapuliishe kiija, vasiilye lumo ishakiilya sha paminsi.
\p
\v 26 UYusufu wáganaga kitina kukhaaya, avamaame vamupeela ifiinu fila ifya lutono, fina vakhandi vamuleteele mukhati yaakwe, baheene vamusungamila mbakha pansi.
\v 27 UYusufu wávahunjila, baheene wávaposa, “Yula umugogolo, uwiheenyu yuna mwanitavililaga imola saakwe, wuli ilamukha? Ashaanali apili muumi?”
\v 28 Woope vamujovela, “Umuvanda waakho uwiheesu apili muumi, ilamukha.” Apo, vamusungamila ulwa wuvili kwa lishima.
\v 29 UYusufu wáganile kivaloleela, wámwaga umunangʼana waakwe uBenyamini, umwana wa maayi waakwe, baheene wávaposa, “Uyu yumwene umunangʼana weenyu yula yuna mwanijovelaga imola saakwe?” Baheene wámujovela uBenyamini, “Mwanangu, uNguluvi akuyimiilile.”
\v 30 UYusufu wáava ni lihaahi likhome kwa kiiva ya kimwaga umunangʼana waakwe, amaanyosi gayansa kilenga lenga, wáahuma nyangu kunja wásakula uluvala ulwa kityega, wáhuluta kumwandi yaakwe, wáyansa kikhoola.
\p
\v 31 Wáganile kimala kikhoola, wáyiyooga ku meeho, baheene wáahuma apo kuno ikiyisivila, wálajisa iijova, “Leeti ishakiilya.”
\v 32 Vamuleetela ishakiilya shaakwe mwene duguli, avamaame woope shaanave, aVamisili vina vakhandi apo, shakiilya shaanave. AVamisili vasiilya lumo na Vahebulaniya, kwa kiiva aveene kigaha ndeeno, mwikho.
\v 33 Apo, avamaame vakhasiwa pamwandi ya Yusufu, kifwatana shina vatunjilinkheene kisawa, kiyansa umuvaha mbakha umunangʼana. Avamaame vakhandi viloleelana, kuno viswiga.
\v 34 Vapeelwa ishakiilya kihuma pa meesa ya Yusufu, leelo ishakiilya shina wápelwagwa uBenyamini, shikhandi mala khasaanu kishila isha vayine. Baheene vaangʼwa nu mwene mbakha vashendeeva.
\c 44
\s UYusufu ikivajela avamaame
\p
\v 1 Pamulaawu njine, uYusufu wámulajisa umuyimililaaji wa nanda yaakwe wáajova, “Viikha ishakiilya mu mafukho gaanave, shina vakwiliile kisumula, khanji viikha ihela isa shila muunu mu mufukho gwakwe.
\v 2 Ikhoomasi yangu yila iya shuuma sha hela, viikha mu mufukho gwa uyu uwa nkwangu waanave, lumo ni hela saakwe sina wáyinsaga kigulila ishakiilya.” Umuyimililaaji yula wáagaha ngaja shina akhandi ajoviilwe.
\p
\v 3 Pamulaawu kwaganile kiisha hela, avamaame va Yusufu vatawulwa ni dogovi saanave.
\v 4 Pina vajendaga ulujendo padoodo hela kihuma mu lijumbi, uYusufu wámufilikha umuyimililaaji wa nanda yaakwe, wámujovela, “Vafwata vala avaanu nyangu, uluvala luna usivaaje, uvajovele, ‘Kwashi mwigaha uwuvi na omwe mwagahilwa amanofu?
\v 5 Kwashi mwahiija ikhoomasi ya mutwa wangu? Ikhoomasi iyi, yisili yiyeene yina ingʼwelela na ilagulila ilamuli? Mwananga mandu, kigaha ndeeno!’”
\p
\v 6 Baaho umuyimililaaji wa nanda ya Yusufu wávafwata. Wáganile kivaaga wávajovela amaswi gina ajoveelwe nu Yusufu.
\v 7 Leelo, avamaame va Yusufu vamujovela, “Mutwa, kwashi wiijova ndeeno? Ose ti vavanda vaakho, tikiyiyiiga tisigahile ulujowo ngaja ulo!
\v 8 Puliisa hata ihela sila sina tasaagaga mu mafukho, taganile kifikha ku Kanaani, takuwuyisisaaga. Kwashi tihiije ihela awu isahaabu mu nanda ya mutwa waakho?
\v 9 Umuunu yuna hambi iwonekha ana khoomasi, uyo afwisaje, na ose tisiive vavanda vaakho.”
\p
\v 10 Umuyimililaaji uyo wáaja, “Lunofu, yive ngaja shina mwalogola. Umuunu yuna hambi iiva ni khoomasi asiive muvanda wangu, omwe mu vanji musipiikhwa kwa lyolyona.”
\p
\v 11 Pala, shila muunu wáyiisa nyangu umufukho gwakwe wáhudula.
\v 12 Umuyimililaaji wáyansa kisakula. Wáyansisa kwa mukhome wáava apikiyitenekha mbakha kwa munangʼana. Humbe, ikhoomasi yawonekha mu mufukho gwa Benyamini!
\v 13 Vaganile kiwona ndeeno vasugumilwa mandu, vadeemula amenda gaanave, vayangasa amasigo pa dogovi, vaatina mu lijumbi.
\p
\v 14 Lwashilile luhaavi lufupi, uYuuda na valukholo lwakwe vaafikha kukhaaya ya Yusufu, woope akhandi ashaanali apili pakhaaya. Apo, vamusungamila mbakha pansi.
\v 15 UYusufu wávajovela, “Lujowo lushi ulu luna mwagaha? Musimeenye kiija, one nikwiliile kimanya amaswi aga kwa kilagula?”
\p
\v 16 UYuuda wámujovela, “Wee mutwa weesu, tikujovele wuli? Tijove shishi kiwonensa kiija, tigaya wunansi? UNguluvi wáwupwipula uwunansi weesu. Lino ose woona tili vavanda vaakho, lumo na yuna wáwonekha ni khoomasi.”
\p
\v 17 Leelo uYusufu wáajova, “Ndaali! Nisikwiliile kigaha ndeeno! Umuunu yuna wáwonekha ni khoomasi, yumwene yuna asiive muvanda wangu. Omwe mu vanji wuyaji kwa wiheenyu, kwa wulindamafu.”
\p
\v 18 Apo, uYuuda wámuvejeela uYusufu wámujovela, “Wee mutwa, one ni muvanda waakho, nikikulomba nijove liswi limo hela. Nilomba, usikhanikhalalilaga, kwa kiiva kilogola noowe niiva ngaja nilogola nu Falawo yumwene.
\v 19 Mutwa, owe watuposaaga ose ti vavanda vaakho, waajova, ‘Aasi, muna wiheenyu awu muna mameenyu uyunji?’
\v 20 Ose takugomosesaaga taaja, ‘Tinawo uwiheesu mugogolo, khanji tina munangʼana weesu yuna wásawaagwa uluhaavi lwa wugogolo wa wiheesu. Umukhome wa munangʼana weesu uyo, wáfwisaga, wásigala mwene duguli kwa maayi waakwe, uwiheesu amugeene mandu.’
\p
\v 21 “Owe watulajisaaga ose ti vasenga nsengo vaakho kiija, timuleete umunangʼana weesu umwaje yuuwe.
\v 22 Takujovelaga taaja, ‘Umudiimi uyu asikwiliile kiyinsa amuleshe uwiheesu, kwa kiiva nda amuleshe uwiheesu, akwiliile kiifwa.’
\v 23 Leelo, owe watujovelaga, ‘Nda musiyinsa nu munangʼana weenyu, usikhatuposheela khanji.’
\p
\v 24 “Taganile kiwuya kukhaaya kwa wiheesu umuvanda waakho, tamujovelaga amaswi gala gina owe mutwa watulajisaaga.
\v 25 Kuunyuma uwiheesu wáganile kitujovela, ‘Wuyiili ku Misili kigula ishakiilya,’
\v 26 ose tamujovelaga, ‘Ose tisiiluta, nda wikhaana kiluta lumo nu munangʼana weesu. Kwa kiiva hata nda tilute timwaje yula umuunu asituyiitikha, mbakha tive nu munangʼana weesu.’
\p
\v 27 “Uwiheesu umuvanda waakho wátujovelaga, ‘Mumeenye uLaheli umudala wangu wánisavilaga vaana vavili.
\v 28 Yumonga wáyajile, shiyooli umwanangu wáyalushilwagwa ni nkhanu sa mu lihakha. Kihuma ilijuva iyo, nisinamwaje khanji!
\v 29 Nda mumutoole uBenyamini alute alemale, shiyooli mu wugogolo wangu hambi niifwa kwa mangʼuulo makhome.’
\p
\v 30 “Mutwa, inumbula ya mudiimi uyu, yilunjiilwe ni numbula ya wiheesu. Lino, nda niwuye kwa wiheesu, ni muvanda waakho nigaya mudiimi uyu,
\v 31 shiyooli uwiheesu asiifwe. Ose ti vavanda vaakho tisiive tamubuda uwiheesu kwa mangʼuulo makhome, mu wugogolo waakwe.
\v 32 Mutwa, one ni muvanda waakho, nayikhomekhaga kwa wiheesu kiija, nive muyangalilaaji wa mudiimi uyu. One namujovelaga, ‘Nda nisikhamutinia uBenyamini kunyaakho umwaje kwa meeho, ukhaveesaje ukinipiikha nsiku soona isa wiikhasi wangu.’
\p
\v 33 “Lino, nikikulomba wee mutwa, naapela mandu, one ni muvanda waakho nive muvanda waakho kipyanila pa mudiimi uyu. Umwene umuleshele awuye kukhaaya na vavaha vaakwe.
\v 34 Nisikwiliile kitina kwa wiheesu nigaya uyu umudiimi. Shiyooli, nisikwiliile kiyijimfilisa kiloleela amangʼuulo gina akhapata uwiheesu!”
\c 45
\s UYusufu ikiyikhoona kwa vamaame
\p
\v 1 UYusufu wáganile kipulikha amaswi ga Yuuda, wágombolaga kiyijimfilisa kikhoola pa vaanu woona vina akhandi anawo. Wávalajisa avavanda vaakwe kiija, “Woona humi kunja.” Kusiina umuunu yuna wásigalaga pina uYusufu akhandi ikiyikhoona kwa vamaame.
\v 2 Apo, wákhoola kwa ngufu mbakha aVamisili vamupulikha, vatwala amaswi ago kwa Falawo.
\p
\v 3 UYusufu wávajovela avamaame wáaja, “One yuune Yusufu! Uwiheesu shiyooli ashaanali apili muumi?” Woope vasikhajelile kimuyankha, kwa kiiva vatiilaga mandu.
\v 4 Khanji uYusufu wávajovela wáaja, “Nilomba munihejeele.” Vaganile kimuhejeela, baheene wávajovela, “One yuune Yusufu ni munangʼana weenyu, yuna mwanigusaaga ku Misili.”
\v 5 Lino musikhangʼuulaji, khanji musikhayikhalalilaji yuumwe, kwa kiiva ya kinigusa kuno. Kiiva uNguluvi wánilongosaaga kumwandi yeenyu, kiija nivakuluse avaanu.
\v 6 Ugu mwakha gwa wuvili hela gwa njala inkhome, gashaanali amaakha aganji gasaanu gina avaanu vasikhalima na kikungula.
\v 7 UNguluvi wánileetaga kuno nivalongole, kiija nishisunje ishikholo sheesu, baheene avapeele uwukulukho wukhome mu njala iyi inkhome.
\v 8 Ndeeno, musili yuumwe mwanileetaga kuno, leelo yu Nguluvi. Umwene wánigaha nive muunu wa kimusimila uFalawo, nive mukhome wa livansa lyakwe lyona, na muyimililaaji wa nyi yoona iya Misili.
\p
\v 9 “Lino, luti nyangu kwa wiheesu mumujovele kiija, ‘Umwanaakho uYusufu wáajova, “UNguluvi wánigaha nive muyimililaaji wa nyi yoona iya Misili, lino, usikhadiilaga kiyinsa kunyangu.
\v 10 Usiikhale mu nyi ya Gosheni nkholeela noone na vanaakho, avasukulu vaakho, inkholo saakho, imene saakho, ingʼombe saakho ni fiinu fyona fina unafyo.
\v 11 Ukho, nisikupeele ishakiilya ni nanda yaakho ni fidiimwa fyakho, musilaave mufwe ni njala. Kiiva gashaanali amaakha aganji gasaanu, aga njala inkhome.”’”
\p
\v 12 UYusufu wávajovela khanji wáaja, “Omwe lumo nu Benyamini mwaloleela kwa meeho geenyu kiija, yuune Yusufu nilogola noomwe.
\v 13 Luti mumujovele uwiheesu one nili muunu mukhome apa pa Misili. Khanji mujovelaji goona gina mwagaaga uluhaavi luna mwava apa. Lutaji mumuleete nyangu uwiheesu panu.”
\v 14 Apo, wámukumbaatila umunangʼana waakwe uBenyamini, wákhoola na uBenyamini woope wákhoola, kuno vakumbatileene.
\v 15 Khanji wávanoonela avamaame vaakwe woona kuno ikhoola. Ago gaganile kishila hela, avamaame vaakwe valogola nawo.
\v 16 Amaswi aga kiyinsa avamaame va Yusufu, gamufishila uFalawo umutwa uwa ku Misili na vakhome vaakwe, baheene vashendeeva.
\v 17 Apo, uFalawo wámujovela uYusufu, “Vajovela avamaamo ndeeni, ‘Gahi ndeeni, sumusi amasigo geenyu pa dogovi, muwuye mbakha ku nyi ya Kanaani.
\v 18 Mumuleete uwiheenyu, ni fiinu fyenyu fyona, baheene muyinse kunyangu. One nisivapeele uluvala lunofu mandu pa Misili panu. Ukho, musiilye uwunofu uwa nyi iyi.’
\v 19 Khanji nakujova uvajovele avamaamo, ‘Tooli amamutukha gina gikwehwa ni dogovi kihuma ku nyi ya Misili, baheene mulute muvatoolele avaana veenyu na vashimaayi veenyu. Mumuleete uwiheenyu apa.
\v 20 Musikhatiilaji ulwa wusi weenyu, kwa kiiva nikhavapeela uluvala ulunofu ulwa apa pa Misili, luve lwa kunyeenyu.’”
\p
\v 21 Lino avaana va Isilaheli\f + \fr 45:21 \xt Yimba mu litaafili lya Shiyanso 32:28.\f* vaagaha ngaja shina vakhandi vajoviilwe. UYusufu wávapeela amamutukha gina gikwehwa ni dogovi ngaja shina akhandi ajoveelwe nu Falawo, baheene wávapeela ishakiilya sha mu nsila.
\v 22 UYusufu wámupeela shila muunu amenda mapya, leelo uBenyamini wámupeela amenda gasaanu ni hela magana gatatu (300).
\v 23 Kwa wihaanave wátwala ifiinu ifi, idogovi ishumi sina sisumwile ifiinu finofu mandu ifya ku Misili, idogovi imbalusi ishumi sina sisumwile imbumbulu, amakhaate ni fiinu ifinji ifya kiilya mu nsila.
\v 24 Apo, wáhwesania na vamaame. Pina vakhandi viwuukha, wávapavila wáaja, “Musikhadalinkhanaji mu nsila.”
\v 25 Vawuukha ku Misili, vaaluta mbakha ku nyi ya Kanaani kwa wihaanave.
\v 26 Vaganile kifikha vamujovela uwihaanave, “Wiheesu, uYusufu muumi! Khanji, mukhome wa nyi yoona iya Misili!” Leelo, uwihaanave wáswigaga hela, asikhahuviliile amaswi gaanave.
\v 27 Leelo, vaganile kimujovela amaswi goona gina vakhandi vajoveelwe nu Yusufu, na wáganile kiwona amamutukha goona gina uYusufu akhandi amutwaliile aga kiluta kimutoola, inumbula ya wihaanave yashendeeva mandu.
\v 28 Apo, baheene uIsilaheli wáaja, “Nayiitikha! Umwanangu uYusufu muumi, nisiilute nimwaje nishaanali nipili muumi.”
\c 46
\s UIsilaheli ihaamila ku Misili
\p
\v 1 Apo, uIsilaheli wáyansa kishuula iiluta ku Misili na vaanu vaakwe ni fiinu fyakwe fyona. Wáganile kifikha ku Belisheeba\f + \fr 46:1 \xt Yimba mu litaafili lya Shiyanso 26:23-25; 28:10.\f* wáahumya ishadanda kwa Nguluvi wa Isaaka, uwiihe.
\v 2 Uluhaavi ulwa shilo, uNguluvi wálogola nu Isilaheli mu malooto, wámujovela, “Yaakobo! Yaakobo!” Woope wáaja, “One nili apa!”
\v 3 UNguluvi wámujovela, “One nili Nguluvi, Nguluvi wa wiiho. Usikhatiilaga kiluta ku Misili, kwa kiiva ukho nisikuyoolose uve shikholo shikhome.
\v 4 Nisiilute lumo noowe ku Misili, shiyooli nikhakutinia khanji ku Kanaani. UYusufu yumwene yuna akhakugonja, pina waafwa.”
\p
\v 5 Baheene uYaakobo wáwuukha ku Belisheeba. Avanaakwe vamuyangasa umwene, avaana avanangʼana na vashimaayi vaanave mu mutukha guna gukwehwa ni dogovi, guna uFalawo akhandi amupeelile.
\v 6 UYaakobo ni shisafi shaakwe, vatoola ifidiimwa fyanave fyona tipu nu wusi wuna vapataga ukho ku nyi ya Kanaani, baheene vaaluta ku Misili.
\v 7 Wáaluta ku Misili lumo na vaana na vasukulu vaakwe ava shigoosi na va shihinja.
\p
\v 8 Aga gageene mataawa ga vaana va Isilaheli, yuna itambulwa Yaakobo, vina vayinjilaga ku Misili. ULubeni, muswamuve wa wutasi.
\v 9 Avaana va Lubeni, uHenoki, uPaalu, uHesiloni nu Kalimi.
\v 10 Avaana va Simiyoni, uYemweli, uYamini, uOhadi, uYakini, uSohaali nu Shawuli, umwana wa mudala wa Shikanaani.
\v 11 Avaana va Laawi, uGelishoni, uKohati nu Melaali.
\v 12 Avaana va Yuuda, uEli, uOnani, uSheela, uPeleesi nu Seela. Leelo, uEli nu Onani vakhafwiliile ku nyi ya Kanaani. Avaana va Peleesi, uHesiloni nu Hamuli.
\v 13 Avaana va Isakaali, uToola, uPuuva, uYashubu nu Shimulooni.
\v 14 Avaana va Sabulooni, uSeledi, uEloni nu Yaleeli.
\v 15 Awo vaveene vaana va shidiimi va Leya vina wásavaga nu Yaakobo ku Padani-Alaamu, lumo nu mwali waakwe uDina. Avaana na vasukulu vaakwe woona, vakhandi mashumi gatatu na vatatu.
\p
\v 16 Avaana va Gaadi, uSefoni, uHagi, uShuuni, uEsiboni, uEli, uAlodi nu Aleli.
\v 17 Avaana va Asheeli, uImuna, uIshifa, uIshifi, uBeliya lumo nu Seela uwulumbu waakwe. Avaana va Beliya, uHebeli nu Malikiyeli.
\v 18 Awo vaveene vaana va shidiimi va Silipa vina wásavaga nu Yaakobo. USilipa uyo akhandi muvanda yuna uLabani wámupeelaga umwali waakwe uLeya. Avaana na vasukulu woona, vakhandi ishumi na mutanda.
\p
\v 19 Ava vaveene vaana va shidiimi va Laheli vina wásavaga nu Yaakobo, uYusufu nu Benyamini.
\v 20 Avaana va Yusufu vina wásavaga pina akhandi ku Misili, uManaase nu Efulahimu. Avaana awo, wásavaga nu mudala waakwe yuna akhandi itambulwa Asenati, umwali wa Potifeela. UPotifeela uyu, akhandi mutambule wa lijumbi lya Oni.
\v 21 Avaana va Benyamini, uBeela, uBekeli, uAshibeli, uGeela, uNaamani, uEhi, uLoshi, uMupimu, uHupimu nu Alidi.
\v 22 Awo vaveene vakhandi vaana na vasukulu vina uYaakobo wásavaga nu Laheli, awo woona vakhandi ishumi na vana.
\p
\v 23 Umwana wa Dani akhandi yu Hushimu.
\v 24 Avaana va Nafutaali, uYaseeli, uGuni, uYeseeli nu Shileemu.
\v 25 Awo vaveene vaana va shidiimi va Biliha vina wásavaga nu Yaakobo. UBiliha uyo akhandi muvanda yuna uLabani wámupeelaga umwali waakwe uLaheli, avaana na vasukulu woona vakhandi fungati.
\p
\v 26 Ishisafi shoona isha Yaakobo shina shalutaga ku nyi ya Misili, vakhandi mashumi mutanda na mutanda veene duguli, avakhamwana vasikhavasiiwe.
\v 27 Ku Misili uYusufu akhandi asavile vaana vavili. Ishisafi shoona isha Yaakobo shina shayinjilaga ku Misili, kihansa ni shisafi sha Yusufu, vakhandi vaanu mashumi fungati.
\s UYaakobo na vanaakwe viifikha ku Misili
\p
\v 28 Apo uYaakobo wámufilikha uYuuda alute kwa Yusufu kiija, amuwonense insila yina yiiluta ku Gosheni. UYaakobo na valukholo lwakwe vaganile kifikha ku Gosheni,
\v 29 uYusufu wáyangala imutukha yaakwe yina yikwehwa ni falaasi, kiluta ku Gosheni kimusaajisa uwiihe. UYusufu wáganaga kitangaana nu wiihe, wámuwaawusa na kikhoola kwa luhaavi lutali.
\p
\v 30 Baheene uIsilaheli wámujovela uYusufu, “Lino hata nda nifwe, kungaya wuvi wowoona, kwa kiiva nakwaga khanji naamanya kiija, ushaanali uli muumi.”
\v 31 Apo, uYusufu wávajovela avalukholo lwakwe na vaanu woona va mu nanda ya wiihe, “Nisiilute kimujovela uFalawo kiija, ‘Avalukholo lwangu na vaanu va mu nanda ya wiheesu, vina vakhandi viikhala ku nyi ya Kanaani, vayinsa kunyangu.
\v 32 Avaanu awo vadimaaji va fidiimwa, vayinsa ni mene, inkholo ni ngʼombe lumo ni fiinu fyanave fyona.’
\v 33 Lino, uFalawo nda avashemeele na kivaposa kiija, ‘Omwe, mwisenga nsengo nshi?’
\v 34 Jovaji, ‘Ose ti vavanda vaakho, tili vadimaaji va fidiimwa kihuma uwaana weesu, mbakha lino, ngaja avambuyeesu shina vakhandi viigaha.’ Jovaji ndeeno, baheene muyiitikhwe kikhala mu nyi ya Gosheni, kwa kiiva avadimaaji va fidiimwa, vasidobokhwa na Vamisili.”
\c 47
\s UYusufu ikimutwala uYaakobo kwa Falawo
\p
\v 1 Baheene uYusufu wáaluta kwa Falawo wámujovela, “Uwiheesu na valukholo lwangu, vayinsa kihuma ku nyi ya Kanaani. Vayinsa ni ngʼombe, inkholo, imene, lumo ni fiinu fyanave fyona, lino vali ku Gosheni.”
\v 2 UYusufu wávahaagula avamaame vasaanu, wávatwala kivakhoona kwa Falawo.
\p
\v 3 UFalawo wávaposa avamaame vala wáajova, “Mwisenga nsengo nshi?” Baheene vamugomosesa vaajova, “Mutwa weesu, insengo yeesu ose, tidiima ifidiimwa ngaja avambuyeesu shina vakhandi viigaha.”
\v 4 Khanji vamujovela uFalawo, “Tiyinsile kikhala padoodo kuno ku wuhensa, kwa kiiva ku nyi ya Kanaani kuna njala mandu, kusiina ukwa kidiimila ifidiimwa fyesu. Lino mutwa weesu, tikikulomba utuyiitishe tikhale mu nyi ya Gosheni.”
\p
\v 5 UFalawo wámujovela uYusufu, “Uwiiho na vamaamo vayinsa kunyaakho.
\v 6 Inyi yoona iya Misili nyi yaakho, vapeela uluvala ulunofu mandu kishila imbali soona isa pa Misili panu. Valekhaga vakhale ku Gosheni. Nda uvameenye avalukholo lwakho vamonga vina vidiima wunofu, vabagulaga vave vayimililaaji va fidiimwa fyangu.”
\p
\v 7 Apo baheene uYusufu wámutwala uwihaanave kimukhoona, kwa Falawo. Woope uYaakobo wámuyimiilila uFalawo.
\v 8 UFalawo wámuposa uYaakobo, “Una maakha galinga?”
\v 9 UYaakobo wámugomosesa wáaja, “Nifisiise maakha ligana limo na mashumi gatatu (130), leelo uwiikhasi wangu wa kihaama haama. Amaakha gangu masheefu, gamemile amalava kishila amaakha ga vambuyeesu.”
\v 10 Baheene uYaakobo wámuyimiilila uFalawo, wámuhwesa, wáwuukha.
\p
\v 11 Ino uYusufu wávapeela uwiihe na vamaame uluvala ulunofu mandu ulwa Gosheni mu nyi ya Misili, luna luli nkholeela ni lijumbi lya Lamesesi. Apo pave pa kikhala aveene, ngaja uFalawo shina akhandi amujoveele uYusufu.
\v 12 UYusufu wáava ikivapeela ishakiilya uwiihe, avamaame na vaanu woona ava pakhaaya ya wiihe, ngaja shina vakhandi vashwali.
\s Uwulongosi uwa Yusufu uluhaavi ulwa njala inkhome
\p
\v 13 Ifyakiilya fyagayaga mu nyi yoona ya Misili na ku Kanaani, injala yayitenekhaga kivalafya avaanu. Yapinsa avaanu va ku Misili na ku Kanaani vaganda mandu.
\v 14 UYusufu wákungaania ihela soona isa nyi ya Misili ni ya Kanaani sina sikhandi sileetwa kigulila ishakiilya, wásitwala ku mbalino kwa Falawo.
\v 15 Saganaga kisila ihela sa vaanu ava ku Misili na ku Kanaani, aVamisili woona vaaluta kwa Yusufu na kimujovela kiija, “Ihela seesu saasila, tupeela ifyakiilya! Kwashi tifwe, kuno ukituloleela?”
\p
\v 16 UYusufu wávajovela, “Ihela seenyu nda saasila, leeti ifidiimwa fyenyu, one nisivapeele ishakiilya.”
\v 17 Baheene vatwala ifidiimwa fyanave kwa Yusufu, woope wávapyanisa ishakiilya ni falaasi, inkholo, imene, ingʼombe ni dogovi saanave. Umwakha ugo, uYusufu wáava ikivapeela ishakiilya kwa kivapyanisa ni fidiimwa fyanave fyona tipu.
\p
\v 18 Umwakha gula gwaganile kisila, umwakha guna gwatunjililaga aVamisili vayinsa khanji vamujovela, “Mutwa! Shiyooli ihela seesu saasila na ifidiimwa fyesu fyava fyakho. Mutwa! Tisiina shiinu sha kikupeela, ishiinu shina tisigeele nasho, magunda na mavili geesu.
\v 19 Kwashi tifwe, kuno tina magunda geesu? Tupyanisisa ose amagunda geesu ni shakiilya, tive vavanda va Falawo. Tupeela ishakiilya tikulushe injala, kiija inyi yeesu yisikhasigalaga nyeene.”
\p
\v 20 Ndeeno, uYusufu wámugulila uFalawo inyi yoona iya Misili. AVamisili woona vaagusa amagunda gaanave goona, kwa kiiva injala yikhandi nkhali mandu. Inyi yoona yaava ya Falawo,
\v 21 uYusufu wávagaha avaanu woona vave vavanda, shila luvala ulwa nyi ya Misili.
\v 22 Leelo uYusufu asikhagulile amagunda ga vatambule va Vamisili, kwa kiiva aveene vakhandi viipata iligawo lyanave kihuma kwa Falawo, woona vakhandi ni fyakiilya fya kivakwila. Lulwene vasikhagusiise amagunda gaanave.
\p
\v 23 UYusufu wávajovela avaanu, “Puliisi, kiiva navagula omwe na magunda geenyu iminsiyaano mwava vavanda va Falawo, tooli imbeyu isi muvyale mu magunda geenyu.
\v 24 Leelo pina mwakungula, mumugavilaje uFalawo ishipuga shimo kihuma mu fipuga fisaanu ifya fiinu fina mukhakungula. Ifipuga fina, ifya fiinu fina fikhasigala, fikhava mbeyu ni shakiilya sheenyu, lumo na vaneenyu na vaanu va mu nanda seenyu.”
\v 25 Vamujovela, “Wee mutwa, watukulusa uwuumi weesu! Tilomba utusungupile, tisiive vavanda va Falawo.”
\p
\v 26 Baheene uYusufu wáviikhaga indaji mu nyi ya Misili kiija, shila shipuga shimo mu fipuga fisaanu ifya nkungulo iya shila muunu, yiiva ya Falawo. Indaji iyi yikwali mbakha iminsiyaano. Amagunda ga vatambule geene duguli, gageene gina gasikhagaviilwe kwa Falawo.
\p
\v 27 AVaisilaheli vayitenekha kikhala ku Gosheni, ku nyi ya Misili. Ukho, vakwava uwusi winshi mandu na kiyoolokha, vaava vinshi mandu.
\s UYaakobo ilajisa kisiilwa kunyaakwe
\p
\v 28 UYaakobo wáakhala ku Misili maakha ishumi na fungati. Amaakha gaakwe goona wáfisaaga maakha ligana limo na mashumi gana ni fungati (147).
\v 29 Insiku saakwe isa kiifwa saganaga kihejeela, wámushemeela umwanaakwe uYusufu wámujovela, “Lino nda shiyooli unigeene, viikha iliwokho lyakho pa shiima shangu, uyiyiije kiija, usikhanisiila kuno ku Misili. Nikikulomba mandu, unigahile ndeeno kwa lishima ni shiyooli!
\v 30 Leelo pina nikhava naafwa, ukhanisumulaje unitinie ku Kanaani, ulute unisiile ku majooja gina vasiliilwe avambuyeesu.” UYusufu wámujovela, “Nikhagaha ngaja shina walogola.”
\v 31 Khanji uIsilaheli wámujovela, “Yiyiiga!” Woope uYusufu wáyiyiiga, baheene uIsilaheli wásungamya umutwe kulubali lwa matwe ulwa wusaga waakwe.
\c 48
\s UYaakobo ikivayimiilila uManaase nu Efulahimu
\p
\v 1 Insiku saganile kishila, uYusufu wájovelwa kiija, uwiiho mutamu. Baaho, wávatoola avanaakwe vavili, uManaase nu Efulahimu, wáaluta nawo kwa wiihe.
\v 2 Woope uYaakobo wájovelwa, “Umwanaakho uYusufu wáyinsa.” UIsilaheli wáyikhangasa wálamukha, wáakhala pa wusaga.
\p
\v 3 Baheene uYaakobo wámujovela uYusufu wáajova, “UNguluvi uMunya Ngufu Soona wánitwiwushilaga, pina nikhandi ku lijumbi lya Lusu, mu nyi ya Kanaani, wániyimiilila.
\v 4 Wánijovela ndeeni, ‘Nisikuyimiilile uyooloshe uve na vaana, usiive mbuya wa shisafi shikhome. Ishisafi shaakho shikhahaala inyi iyi shiluta!’\f + \fr 48:4 \xt Yimba mu litaafili lya Shiyanso 35:9-15.\f*
\p
\v 5 “Lino avanaakho vavili uEfulahimu nu Manaase, vina vasawaagwa apa pa Misili pina nikhandi nisinayinse kunyaakho, vakhavasiwa kiiva vanangu ngaja uLubeni nu Simiyoni.
\v 6 Leelo avaana avanji vina ukhasava paanyuma, awo vakhavasiwa kiiva vaakho. Inyi yina vakhahaala yikhavasiwa kiiva wuhaasi wa Efulahimu nu Manaase.
\v 7 Pina nikhandi niiwuya kihuma ku Padani-Alaamu nasugumilwagwa mandu, kwa kiiva umaayi weenyu uLaheli wáfwisaga mu nsila. Uluhaavi lula, tikhandi nkholeela ni lijumbi lya Efulaata mu nyi ya Kanaani. Ndeeno, namusiilaga palubali ya nsila iya kiluta ku Efulaata, yaani ku Betelehemu.”\f + \fr 48:7 \xt Yimba mu litaafili lya Shiyanso 35:16-20.\f*
\p
\v 8 UIsilaheli wáganaga kivaaga avaana va Yusufu, wámuposa, “Ava vava naani?”
\v 9 UYusufu wámugomosesa uwiihe wáaja, “Ava vanangu vina uNguluvi wánipeelaga pina nikhandi kuno ku Misili.” Baheene uwiihe wáajova, “Vahejeesa panu, nisakula nivayimiilile.”
\p
\v 10 Lino, ameeho ga Isilaheli gakhandi gateleepe kwa kiiva ya wugogolo. UYusufu wávavejeesa avanaakwe kwa wiihe, baheene woope wávanoonela na kivakumbaatila.
\v 11 UIsilaheli wámujovela uYusufu wáajova, “Mwanangu, nisikhandi nimeenye kiija nikhawaaga uweeni waakho khanji, leelo lino uNguluvi wánigaha nivaaje hata avanaakho.”
\p
\v 12 Baheene uYusufu wávawuusa avanaakwe pa mafugamilo ga wiihe, umwene wásungama mbakha pansi kwa lishima.
\v 13 Gaganile kishila ago, uYusufu wámuviikha uEfulahimu ku liwokho lya kunshiji ilya Isilaheli, uManaase wámuviikha ku liwokho lya kundiilo, baheene wávahejeesa nkholeela nu mbuyaanave.
\v 14 Leelo, uIsilaheli wágobelenkhania amawokho, iliwokho ilya kundiilo, wáviikha ku mutwe gwa Efulahimu umunangʼana wa Manaase, iliwokho ilya kunshiji wáviikha ku mutwe gwa Manaase yuna akhandi wa wutasi kisawa.
\v 15 Baheene wámuyimiilila uYusufu wáajova,
\b
\q “UNguluvi wa vambuyeesu uAbulahamu nu Isaaka,
\q uyo yumwene yuna vamutiilaga,
\q uNguluvi uyu yuna mudimaaji wangu nsiku soona,
\q
\v 16 umalayikha yuna wánikulusaaga mu mavi goona,
\q umwene avayimiilile avadiimi ava.
\q Vave vitambulwa kwa litaawa lyangu, na kwa mataawa ga vambuyeesu, uAbulahamu nu Isaaka,
\q vayooloshe vave vinshi mandu.”
\b
\p
\v 17 UYusufu wáganaga kiwona kiija, uwiihe wáviikha iliwokho lyakwe ilya kundiilo pa mutwe gwa Efulahimu, asikhanojeelwe. Ndeeno, wáajesa kiwuusa iliwokho lya wiihe pa mutwe gwa Efulahimu, aliviishe kwa Manaase.
\v 18 UYusufu wámujovela uwiihe, “Wiheesu, usikhagahaga ndeeno! Uyu yumwene muswamu wangu wa wutasi. Nikikulomba mandu, uviishe iliwokho lyakho ilya kundiilo pa mutwe gwakwe.”
\p
\v 19 Leelo, uwiihe wákhaanaga wáajova, “Nimeenye mwanangu. Avaana va Manaase woona vakhayoolokha vave vinshi, khanji akhava muunu mukhome. Leelo umunangʼana waakwe, akhava mukhome kimushila umwene ni shisafi shaakwe shikhava shikholo shikhome mandu mu nyi.”
\v 20 Ilisiku ilyo, uIsilaheli wávayimiilila avaana va Yusufu wáajova,
\b
\q “Kwa mataawa geenyu, aVaisilaheli vasiive viyimililana viija,
\q ‘UNguluvi akugahe ngaja uEfulahimu nu Manaase!’”
\b
\m Shiisho ndeeno, uIsilaheli wámuviikha uEfulahimu pa Manaase.
\p
\v 21 Kuwudugo, uIsilaheli wámujovela uYusufu, “Mwanangu, ngaja shina ukinyaaga, one nili nkholeela kiifwa. Leelo uNguluvi akhava lumo noomwe, akhavatinia ku nyi ya vambuyeenyu.
\v 22 Lumo na ilyo, nikikupeela uluvala ulunofu mandu kishila avalukholo lwakho, uluvala luna navapokhaga kwa wulugu aVaamoli.”
\c 49
\s UYaakobo ikivayimiilila avanaakwe
\p
\v 1 Baheene uYaakobo wávashemeela avanaakwe wávajovela, “Kungaani, baheene nivajovele amaswi gina gakhavapata insiku sina siyinsa.
\b
\q
\v 2 “Kungaani, munipuliise, omwe vaana va Yaakobo,
\q munipuliise one Isilaheli, ni wuheenyu.
\b
\q
\v 3 “Lubeni, uli muswamu wangu wa wutasi,
\q ngufu sangu, likhomo lyangu lya wudiimi wangu,
\q owe uvashilile avanangʼana vaakho woona kwa ngufu nu wukhome.
\q
\v 4 Owe uli ngaja malenga gina gadeekha, leelo usikhava wa wutasi khanji,
\q kwa kiiva wataanaga pa wusaga wangu na kigona nu mudala wangu.\f + \fr 49:4 \xt Yimba mu litaafili lya Shiyanso 35:22.\f*
\b
\q
\v 5 “USimiyoni nu Laawi vali lukholo,
\q imalala saanave vigahila amavi.
\q
\v 6 Inumbula yangu yisikhajelaga kiyinjila mu mbuusa yaanave,
\q one, nisikhajelaga kiyinjila mu shipuga shaanave,
\q kiiva mu nkhalasi yaanave, vavabudaga avaanu,\f + \fr 49:6 \xt Yimba mu litaafili lya Shiyanso 34:25-29.\f*
\q kwa wupuluusi waanave vadumulaga umusipa gwa ngʼombe.
\q
\v 7 Inkhalasi yaanave yiyiijilwe, kwa kiiva yikhandi nkhali,
\q yoope inkhalasi yaanave, yikhandi yingaya lusungu.
\q Nikhavayalaalisa mu nyi ya Yaakobo,
\q nikhavapalankhania mu nyi ya Isilaheli.
\b
\q
\v 8 “Owe Yuuda, avalukholo lwakho vakhakusufya,
\q ukhavatakha ku nsingo avalugu vaakho,
\q avaana va wiiho vakhakufugamila.
\q
\v 9 UYuuda muswamu wangu, owe uli ngaja nyana nyalupala,
\q wafwima, waabuda na kiwuukha. Lino ugonile pansi ngaja nyalupala imbalusi, yu naani iijela kikulamusa?
\q
\v 10 Ulukwegu ulwa shitwa lusikhawuukha kwa Yuuda,
\q lukhasigala nsiku soona mu shikholo shaakwe,
\q mbakha pina akhayinsa umunya wutwa,
\q yuna inyi soona sikhamutiila.
\q
\v 11 Akhava na magunda amanofu mandu,
\q hata akhaliisa idogovi saakwe amasabiibu gaakwe amanofu.
\q Idivaayi yaakwe yikhava nyinshi mandu ngaja malenga,
\q hata akhakhansa amenda gaakwe mu divaayi yaakwe.
\q
\v 12 Ameeho gaakwe gakhava maduuhu kwa kiiva ya divaayi yaakwe nyinshi,
\q ameeno gaakwe gakhava mavalafu, kwa kiiva ya tupyo twakwe twinshi.
\b
\q
\v 13 “USabulooni akhava iikhala mu mbalamo ya bahali,
\q imbalamo yaakwe yikhava luvala lwa kiyiimya ifipugo,
\q insala yaakwe yikhafikha mbakha ku nyi ya Sidoni.
\b
\q
\v 14 “UIsakaali ali ngaja dogovi inya ngufu,
\q yina yikiyigonia pa masigo gaakwe.
\q
\v 15 Wáawona kiija, luvala lunofu lwa kituuya,
\q khanji inyi yaakwe yinojeele,
\q wádoovamya umugongo gwakwe kisumula amasigo,
\q wáava muvanda wa kisenga insengo kwa ngufu.
\b
\q
\v 16 “UDani akhavalongosa avaanu vaakwe kwa shiyooli,
\q ngaja munyaayumo wa fikholo fya Isilaheli.
\q
\v 17 UDani akhava ngaja njokha mu mbalamo ya nsila,
\q njokha inya wanga mu mbalamo ya nsila,
\q yina yikhooma ifinsikiliinyi ifya falaasi,
\q woope yuna iyangala iigwa pansi.
\b
\q
\v 18 “Wee Mutwa Nguluvi, one niheepile uwukulukho waakho.
\b
\q
\v 19 “UGaadi akhayalushilwa na vayalushilaaji,
\q leelo umwene akhavayalushila mbakha kivamena.
\b
\q
\v 20 “Inyi ya Asheeli, yikhava yiihumya ishakiilya shinshi na shinofu mandu,
\q woope akhahumya ishakiilya ishinofu kwa mutwa.
\b
\q
\v 21 “UNafutaali ali ngaja inshaama itogota yina yikiyijendela,
\q yina yiisava inyaana inofu.\f + \fr 49:21 \fq Yina yiisava inyaana inofu: \ft Mu mayandikhwa agamonga amakuulu yiyandiikhwe, \fqa Yuna ilogola ishilogolo ishinofu.\f*
\b
\q
\v 22 “UYusufu ngaja musabiibu guna gwikhoma mandu,
\q musabiibu guna guli mu mbalamo ya shisansa sha malenga.
\q Amansamba gaakwe gatavile mu luhengo.
\q
\v 23 Avaanu vina vitoosa indibulo vamuyalushilaga,
\q vamudibula ni ndibulo na kimulafya mandu.
\q
\v 24 Leelo uludibulo lwakwe lupinyiilwe mandu,
\q amawokho gaakwe gaava gana ngufu,
\q kwa kiiva ya wutawulilwa wa Nguluvi uwa Yaakobo,
\q kwa litaawa lya mudimaaji, umwene Lipaama lya Isilaheli,
\q
\v 25 kwa kiiva ya Nguluvi wa daada waakho ikikutanga.
\q UNguluvi uMunya Ngufu Soona, ikikuyimiilila,
\q upate inoonya kihuma kushaanya,
\q imota iya malenga aga fisansa fina fili pansi,
\q imota ya fidiimwa ni shisafi.
\q
\v 26 Imota isa wiiho nkhome kishila imota isa fidunda ifya shiluta,
\q imota nyinshi kishila ifidunda ifya shiluta.
\q Imota iso soona sikhale pashaanya ya mutwe gwa Yusufu,
\q sive pashaanya pa wulondonsi wa mutwe gwakwe yuna mukhome kwa valukholo lwakwe.
\b
\q
\v 27 “UBenyamini ngaja mbwawa nkhali,
\q ulwamilaawu iilya inyama yaakwe yina afwimile,
\q ishaamihe iigava ifiinu fina wágalula.”
\b
\p
\v 28 Awo vaveene shiyanso sha fikholo ishumi na fivili ifya kihuma ku Isilaheli. Ago gageene gina uYaakobo wávajovelaga pina wávayimiliile woona, wávayimiilila yumo yumo ngaja shina yisakulwa.
\s Imfwa ya Yaakobo
\p
\v 29 Baheene uYaakobo wávalajisa kiija, “One nili nkholeela kiifwa. Pina nikhava naafwa, mukhalutaje munisiile ku majooja gina gali mu mugunda gwa Efuloni uMuhiti, kuna vasilwagwa avagogolo vangu.
\v 30 Mukhanisiila mu lijooja lina lili mu mugunda guna guli ku Makipela, pina wiiluta ku Mamule mu nyi ya Kanaani. Ilyo lilyene lina uAbulahamu wágulaga lumo nu mugunda gwa Efuloni Muhiti, baheene pave paakwe pa kisiilila.
\v 31 Ukho kukwene vasilwagwa uAbulahamu nu mudala waakwe uSaala, uIsaaka nu mudala waakwe uLebeka na umo mumwene namusiilaga uLeya.
\v 32 Umugunda gula ni lijooja lila lyagulwagwa kwa Vahiti.”\f + \fr 49:32 \xt Yimba mu litaafili lya Shiyanso 23:11-20.\f*
\p
\v 33 UYaakobo wáganile kimala kivasimila hela avanaakwe, wátansa amagulu gaakwe pa wusaga wáafwa, wáaluta kwa vawiihe vina vafwisaga.
\c 50
\s Kisiilwa kwa Isilaheli
\p
\v 1 Apo, uYusufu wámukumbaatila uwihaanave, wákhoola na kimunoonela.
\v 2 Baheene uYusufu, wávalajisa avahusi vaakwe vagususuute umuvili gwa Isilaheli uwihaanave, umugoda gwa mafuta kiija, gusikhawolaga.
\v 3 Insengo iyo yatoolaga nsiku mashumi gana, kwa kiiva yikhandi ngʼoma ya Vamisili kiyandaala umufimba. AVamisili vamukhoola na kiyaalama kwa nsiku mashumi fungati.
\p
\v 4 Vaganile kimala ishivembo isho, uYusufu wálogola na vakhome vina vakhandi viyangalila amaswi ga Falawo, wávajovela wáaja, “One nda mwaniyiitikha, nilomba mulute kwa Falawo mumujovele kiija,
\v 5 ‘Uwiheesu akhandi anijoveele na kiyiyiiga, wánilajisaaga ndeeni, “One nili nkholeela kiifwa, unisiilaje mu lijooja lina nayihimbilaga ku Kanaani.” Kwa kiiva ya ilyo, nikikulomba unitawule nilute nimusiile uwiheesu. Pina nikhamusiila, nikhatina.’”
\v 6 UFalawo wámugomosesa uYusufu wáaja, “Lutaga umusiile uwiiho ngaja shina wáyiyiigaga kimugahila.”
\p
\v 7 Ndeeno, uYusufu wáwuukha iiluta kimusiila uwiihe. Wásindihisiwa na vasenga nsengo woona va Falawo na vagosiivaha woona va livansa lyakwe na vagosiivaha woona ava nyi ya Misili.
\v 8 UYusufu wáaluta na vanaakwe woona na valukholo lwakwe woona na vaanu woona va nanda ya wihaanave. Leelo, avanaave ni fidiimwa vasigalaga veene duguli ku Gosheni.
\v 9 Khanji vamusindihisa shipuga shikhome sha vaanu, vina vayangeele ifalaasi nu mutukha sina sikhandi sikwehwa ni falaasi.
\p
\v 10 Vaganile kifikha ku luuga lwa kitovela imbumbulu ya Atadi, luna luli ku mwambwa ya mukhoga gwa Yolodani, apo, vayansa ishivembo shikhome mandu. UYusufu wámukhoola uwihaanave nsiku fungati.
\v 11 AVakanaani vina vakhandi viikhala mu nyi iyo, vaganile kishaaga ishivembo shila, baheene vaajova, “Shiyooli ulu luhaavi lwa shivembo ishikhome isha Vamisili.” Kwa kiiva ya ilyo, pa luvala lula pa mwambwa ya mukhoga gwa Yolodani, patambulwa Abeli-Misili.\f + \fr 50:11 \fq Abeli-Misili: \ft Litaawa lya Shihebulaniya. Uluganulo lwakwe, \fqa shivembo sha Vamisili.\f*
\p
\v 12 Ndeeno avaana va Yaakobo vagahaga ngaja shina uwihaanave akhandi avalajiise.
\v 13 Vatwala umufimba gwakwe mbakha inyi ya Kanaani, vamusiila mu lijooja lina lili mu mugunda guna guli ku Makipela, pina wiiluta ku Mamule. Umugunda ugo, uAbulahamu akhandi agulile kihuma kwa Efuloni uMuhiti, pave pa kisiilila avaanu vaakwe.
\v 14 UYusufu wáganile kimala kimusiila uwihaanave, wáawuya ku Misili na valukholo lwakwe na vaanu woona vina vakhandi valutile nu mwene kimusiila uwihaanave.
\s UYusufu ikivasaajila avalukholo lwakwe
\p
\v 15 Avalukholo lwakwe va Yusufu vaganile kiwona uwihaanave wáafwa, baheene vayansa kijovana, “Vayaa, uYusufu akwiliile kiiva atukhalaliile ose, angava isakula kitutinisa uwuvi woona wuna tamugahilaga.”
\v 16 Kwa kiiva ya ilyo, vamutwalila uYusufu imola vaajova, “Uwiiho wátulajisaaga indaji iyi, pina akhandi ashaanali muumi,
\v 17 ‘Mumujovelaje uYusufu ndeeni, nilomba uvasaajile avamaamo uwuvi woona wuna vakugahilaga.’ Lino tikikulomba utusaajile ose ti vavanda va Nguluvi wa wiiho.” UYusufu wáganile kipulikha imola iso, wákhoola.
\v 18 Apo, baheene avalukholo lwakwe vaaluta kwa Yusufu, vafugama pamwene, vamujovela, “Ose tili vavanda vaakho.”
\p
\v 19 Leelo, uYusufu wávajovela, “Musikhatiilaji! One nisili Nguluvi.
\v 20 Omwe mukhandi mugulumiile kinigahila uwuvi, leelo uNguluvi wágulumilaga amanofu, kiija avaanu vinshi vave wuumi ngaja shina mukivaaga iminsiyaano.
\v 21 Lino, musikhatiilaji. One nisivapeele ishakiilya omwe na vaneenyu.” Baheene wálogola nawo wunofu, vashendeeva.
\s Imfwa ya Yusufu
\p
\v 22 UYusufu wáyitenekha kikhala na valukholo lwakwe mu nyi ya Misili. Amaakha gina wákhalaga uYusufu pa nyi apa, gakhandi ligana limo ni lishumi (110).
\v 23 UYusufu wáyimililwagwa mbakha wávaaga avaana na vasukulu va Efulahimu na vaana va Makili umwana wa Manaase, woope wávapeelaga uwuhaasi waanave ngaja vanaakwe.
\p
\v 24 UYusufu wávajovela avalukholo lwakwe, “One nili nkholeela kiifwa. Leelo shiyooli uNguluvi asiyinse kivatanga. Asivahumye inyi iyi na kivatwala inyi yina akhandi avatahiise uAbulahamu, uIsaaka nu Yaakobo.”
\v 25 UYusufu wáyiyiiga kwa vaana va Isilaheli wáajova, “Shiyooli, uNguluvi akhayinsa kivatanga. Musikhajelaga kilekha amafupa gangu kuno, mulutaje nago.”
\v 26 Baheene uYusufu wáafwa, akhandi ana maakha ligana limo ni lishumi (110). Umuvili gwakwe gwasusuutwa umugoda gwa mafuta kiija gusikhawolaga, vamuviikha mu lisandikho ilya kimusiilila.
