\id HEB - Sangu Bible Translation
\rem Exegeted February 2018. TA-Check August 2018. Consultant Check November 2018.
\h Vahebulaniya
\toc2 Vahebulaniya
\toc1 Ibalula kwa Vahebulaniya
\mt2 Ibalula kwa
\mt1 Vahebulaniya
\imt Imola yina yilongola
\ip Ilitaafili ili lisimanyikha kiija yu naani wáyandikhaga. Leelo shiyooli yimanyikha kiija wáali muhuvililaaji wa Yeesu, muyimililaaji, yuna akhandi nu wutawulilwa mu fipuga fya vahuvililaaji, pa luhaavi luna uPawulo wáali ikifiyandishilaga ifipuga fya vahuvililaaji. Ilitaafili ili lyayandikhwagwa kwa Vayahuudi vamonga vina vakhandi vahuvililaaji va Yeesu, leelo vakhandi viijelwa kilekha kimuhuviilila uYeesu.
\ip Ilitaafili ili likimuwonensa uYeesu shina ashwali kwa vahuvililaaji vaakwe woona. Iwonensa kiija uYeesu Lusawo lwa Nguluvi, khanji umwene mukhome kishila avamalayikha vina aVayahuudi vikivatiila. UYeesu, mukhome kivashila avakuwamalago ava Lufingo uLukuulu, khanji mukhome kimushila uMusa, yuna akhandi avapeelile aVayahuudi indaji isa Nguluvi. Khanji umuyandikhaaji ilogola kiija, uYeesu mukhome kivashila avatambule va Vayahuudi, kwa kiiva asinagahaje uwunansi, wáhumyaga uwuumi waakwe wuve sadaakha kwa kiiva ya wunansi wa vaanu woona, kwa luhaavi loona.
\ip Muwudugo wa litaafili ili, itaviilila ulwa vambuya va Vayahuudi (insimo saanave sikwali mu Lufingo uLukuulu), shina woona vakhandi vikimufuunya uNguluvi na kimuhuviilila. Ndeeno ikivakumbusa avahuvililaaji kiija, woope visakulwa kiyitenekha kimuhuviilila uNguluvi, khanji vave vikumbukha gina uYeesu akhandi iigaha na kimanyisa.
\tr \th1 Umulyango\th2 Gina gakwali mu litaafili ili
\tr \tc1 1:1–4:13\tc2 Umuyandikhaaji iwonensa kiija uYeesu mukhome kivashila avakuwamalago na vamalayikha va Nguluvi
\tr \tc1 4:14–7:28\tc2 UYeesu mukhome kivashila avatambule vina vakhandi visenga insengo mu nanda imbaagule iya kifuunyila
\tr \tc1 8:1–10:18 \tc2 Imfwa ya Yeesu yaleeta ulufingo ulupya kishila luna uNguluvi wámupeelaga uMusa
\tr \tc1 10:19–13:19 \tc2 Amaswi aga kivajinia avahuvililaaji va Yeesu na kivalogola avaanu ava pawukuulu avanya lihuuvi
\tr \tc1 13:20-25\tc2 Amaswi aga wudugo
\c 1
\s UNguluvi ilogola noose kishilila kwa Lusawo lwakwe
\p
\v 1 Pawukuulu, uNguluvi akhandi ilogola na vambuyeesu kishilila kwa vakuwamalago vaakwe. Akhandi iigaha ndeeno khavili khavili na kwa nsila nyinshi.
\v 2 Leelo mu nsiku isi isa wudugo, uNguluvi alogwele noose kishilila kwa Lusawo lwakwe.\f + \fr 1:2 \fq Lusawo lwakwe: \ft Yimba iliswi \fqa Lusawo lwa Nguluvi\fqa* mu Maswi aMahensa.\f* Kishilila kwa mwene, uNguluvi wáwumbile uwulanga ni nyi na wámugaha ave muhaasi wa fiinu fyona.
\v 3 ULusawo uyo ingʼaala uwutupikho wa Nguluvi, khanji yumwene yuna iwonensa shina ashwali uNguluvi. Kwa nsila ya liswi ilinya ngufu, ipinsa ifiinu fyona fiyiteneshe kiiva ngaja shina fishwali. Wátuvalasaaga uwunansi weesu, wáaluta kushaanya kwa Nguluvi na kikhala ku liwokho ilya kundiilo ilya Nguluvi uMunya Wutupikho, mu luvala ulwa lishima likhome mandu.
\s UYeesu mukhome kishila avamalayikha
\p
\v 4 UNguluvi wámugahaga uLusawo uyo kiiva mukhome kishila avamalayikha,\f + \fr 1:4 \fq Avamalayikha: \ft Yimba iliswi \fqa Malayikha\fqa* mu Maswi aMahensa. \f* ngaja shina wámupeelaga ilitaawa lya lishima likhome kishila ilitaawa lya vamalayikha.
\v 5 UNguluvi asikhamujoveele umalayikha yoyoona amaswi gina wámujovelaga uLusawo lwakwe kiija,
\q “Owe yuuwe Lusawo lwangu,
\q iminsiyaano naava nili Wiiho.”\f + \fr 1:5 \xt Yimba mu litaafili lya Sabuli 2:7.\f*
\m Khanji uNguluvi asikhajovile ulwa malayikha yoyoona kiija,
\q “One nikhava nili Wiihe,
\q woope akhava Lusawo lwangu.”\f + \fr 1:5 \xt Yimba mu litaafili lya 2 Samweli 7:14.\f*
\m
\v 6 Khanji pina ikimufilikha uLusawo lwakwe yuna ali mwene duguli mu nyi iyi, wájovile,
\q “Avamalayikha woona va Nguluvi vave vikimufuunya umwene.”\f + \fr 1:6 \xt Yimba mu litaafili lya Luuju lwa Ndaji 32:43.\f*
\m
\v 7 Khanji uNguluvi pina ilogola ulwa malayikha, wájovile,
\q “Umwene ikivagaha avamalayikha vave ngaja lipepo
\q na vavanda vaakwe kiiva ngaja ngʼali sa mooto.”\f + \fr 1:7 \xt Yimba mu litaafili lya Sabuli 104:4.\f*
\m
\v 8 Leelo pina ilogola ulwa Lusawo lwakwe, wájovile,
\q “Wee Nguluvi, ukhatema shiluta na shiluta,
\q khanji usiive ukivatema avaanu vaakho kwa shiyooli.
\q
\v 9 Owe widobokha uwugolofu,
\q leelo ukiwukhalalila uwunansi.
\q Lulwene uNguluvi, Nguluvi waakho,
\q akubagwile owe na kikududumisisa amafuta amanofu,
\q baheene uve uli mukhome,
\q kishila avayaago woona.”\f + \fr 1:8-9 \xt Yimba mu litaafili lya Sabuli 45:6-7.\f*
\m
\v 10 Khanji uNguluvi ikimujova uLusawo lwakwe kiija,
\q “Owe Mutwa,\f + \fr 1:10 \fq Mutwa: \ft Yimba iliswi ili mu Maswi aMahensa.\f* yuuwe wawumbaga inyi apo pashiyanso,
\q khanji yuuwe wawumbaga nawu wulanga.
\q
\v 11 Ifiinu fyona ifyo fikhasila, fikhasakhala ngaja menda,
\q leelo owe ukhava ukwali shiluta na shiluta.
\q
\v 12 Owe ukhafigonja gonja ifiinu ifyo
\q ngaja umuunu shina igonja gonja inkhansu,
\q ukhaseveelukha ngaja mwenda umukuulu.
\q Leelo owe usikhahambukha kaa, ukhava ukwali shiluta na shiluta.”\f + \fr 1:10-12 \xt Yimba mu litaafili lya Sabuli 102:25-27.\f*
\m
\v 13 UNguluvi asikhamujoveele umalayikha yoyoona kiija,
\q “Khala ku liwokho lyangu ilya kundiilo,
\q mbakha pina nikhava nakutanga
\q uvamene avalugu vaakho na kivatema.”\f + \fr 1:13 \xt Yimba mu litaafili lya Sabuli 110:1.\f*
\m
\v 14 Ino, avamalayikha vava naani? Avamalayikha fiwumbwa fina fikimusenjela uNguluvi. Umwene iiva ikivafilikha kivasenjela avaanu vina viposheela uwukulukho wuna vakhahaasiwa.
\c 2
\s Uwukulukho uwukhome wa Nguluvi
\p
\v 1 Ino, tigayinatilaje mandu gala gina tagapulikhaga, baheene tisilaave tigaleshe na kiyansa kigayinatila aganji.
\v 2 Kiiva, indaji sina avambuyeesu vasiposheelaga kishilila kwa vamalayikha va Nguluvi, sikhandi sisakulwa kiyinatilwa. Avaanu woona vina vakhandi vasikisiyinatila, uNguluvi wávahigaga kilingana nu wunansi waanave.
\v 3 Nda gasenjekhaga ndeeno kuveene, ose tikwiliile wuli kikulukha kihigwa, nda tisikiwutuna uwukulukho uwukhome shina ndeeni? UMutwa uYeesu yumwene yuna akhayansiise kikhoma imola ya wukulukho uwo. Avaanu vina vakhandi vikimupulikha, vaajinia kunyeesu kiija wukhandi wa shiyooli.
\v 4 UNguluvi woope akhandi ikiwujinia uwukulukho uwo, kwa nsila ya kiwonensa ifimanyilo, amiitu na mabikha gina gali paayo paayo. Khanji akhandi ikivagavila avahuvililaaji ifipeelwa kihuma kwa Numbula uMunofu,\f + \fr 2:4 \fq Numbula uMunofu: \ft Yimba iliswi ili mu Maswi aMahensa.\f* ngaja shina ageene umwene.
\s UYeesu wáyiyisaaga kiiva muunu
\p
\v 5 Tilogola ulwa nyi imya yina yikhayinsa. Timeenye kiija inyi iyo yisikhatemwa na vamalayikha,
\v 6 leelo yiyandiikhwe mu Mayandikhwa aManofu kiija,
\q “Wee Nguluvi, wuli, umuunu yu naani hata owe umuhiviilile?
\q Wuli, ulusawo lwa muunu yu naani hata owe umutune?
\q
\v 7 Wamuviikhaga kiiva pansi kishila avamalayikha, kwa luhaavi lufupi.
\q Leelo lino umupeelile uyo uwutupikho ni lishima likhome
\q
\v 8 na kifiviikha ifiinu fyona mu wutawulilwa waakwe.”\f + \fr 2:6-8 \xt Yimba mu litaafili lya Sabuli 8:4-6.\f*
\m Ino uNguluvi wámuviikha uYeesu kiiva munya wutawulilwa uwa fiinu fyona. Uluganulo lwakwe, kusiina shina shisilongosewa nu mwene. Leelo uluhaavi ulu, tisikimwaga uYeesu kitema ifiinu fyona.
\v 9 Leelo tiimanya kiija, wágahaagwa nu Nguluvi kiiva pansi kishila avamalayikha kwa luhaavi lufupi. Uyo yumwene yuna uNguluvi amupeelile uwutupikho ni lishima likhome, kwa kiiva ya kitesekha na kiifwa kwa mwene. UNguluvi wágahaga ndeeno, baheene kwa nsila ya lusungu lwakwe, uYeesu afwe kwa kiiva ya kivakulusa avaanu woona.
\p
\v 10 UNguluvi yuna wáwumbile ifiinu fyona, na kifiviikha ngaja shina fishwali, yamushendefyaga kimukwisa uYeesu kwa nsila ya kitesekha. Wágahaga ndeeno, baheene uYeesu ave shiyanso sha wukulukho kwa nsila ya kivayinjisa avahuvililaaji vinshi mu wutupikho waakwe.
\p
\v 11 UYeesu lumo na vaanu vina ikivagaha kiiva vabaagule vaakwe, uWihaanave ali yumo. Lulwene uYeesu angaya nsoni kivashemeela awo kiija valukholo lwakwe.
\v 12 UYeesu wálogolaga kwa Nguluvi wáaja,
\q “Nisiwulogole uwukhome waakho kwa valukholo lwangu,
\q nisiyeyeme injeyemo isa kikusufya owe paakhati naakhati ya shipuga sha vaanu vaakho.”\f + \fr 2:12 \xt Yimba mu litaafili lya Sabuli 22:22.\f*
\m
\v 13 Khanji iijova,
\q “Nikhava nikimuhuviilila uNguluvi.”
\m Khanji iijova,
\q “One nili panu lumo na vaana vina uNguluvi anipeelile.”\f + \fr 2:13 \xt Yimba mu litaafili lya Isaaya 8:17-18.\f*
\p
\v 14 Avaana awo vana mavili ni danda, ndeeno uYeesu woope wáyinsile ana muvili ni danda ngaja aveene. Wágahaga ndeeno, baheene kwa nsila ya mfwa yaakwe, asimene ingufu sa Shetaani\f + \fr 2:14 \fq Shetaani: \ft Yimba iliswi ili mu Maswi aMahensa.\f* yuna ana wutawulilwa wa kipinsa avaanu vave viifwa.
\v 15 Khanji uYeesu wáfwisaga, baheene vayiyeeshele avaanu vina vakhandi vavanda kwa kiiva ya kitiila imfwa mu wiikhasi waanave.
\v 16 Ndeeno yiwonensa bahawuvalafu kiija, uYeesu asayinsile kivatanga avamalayikha, leelo wáyinsile kivatanga avaanu va shisafi sha Abulahamu.\f + \fr 2:16 \fq Abulahamu: \ft Yimba iliswi ili mu Maswi aMahensa.\f*
\v 17 Lulwene, isakulwagwa ave ngaja shina vashwali avalukholo lwakwe mu goona, baheene ave Mutambule Mukhome\f + \fr 2:17 \fq Mutambule Mukhome: \ft Yimba iliswi \fqa Vatambule\fqa* mu Maswi aMahensa.\f* umunya lusungu, muyinatifu kwa kimusenjela uNguluvi. Umwene wáyihumyaga ave sadaakha, baheene uNguluvi avasaajile avaanu uwunansi waanave.
\v 18 UYeesu wálavaga na kijelwa, mu ilyo akwiliile kivatanga hata vala vina viijelwa.
\c 3
\s UYeesu mukhome kishila uMusa
\p
\v 1 Omwe vahuvililaaji vayangu, muna muli vabaagule, muna mushemeliilwe nu Nguluvi lumo noose, mumuhivililaje mandu uYeesu uMwanandeje wa Nguluvi na Mutambule Mukhome yuna tikimuhuviilila.
\v 2 Uyo uYeesu akhandi muyinatifu kigaha goona gina uNguluvi wámubagulaga kiija agagahe ngaja uMusa\f + \fr 3:2 \fq UMusa: \ft Yimba iliswi \fqa Musa\fqa* mu Maswi aMahensa.\f* woope shina akhandi muyinatifu kivalongosa avaanu va nanda ya Nguluvi, aVaisilaheli.\f + \fr 3:2 \xt Yimba mu litaafili lya Luvaso 12:7.\f*
\v 3 Umusengaaji ipeelwa ilishima kishila inanda yina asenjile, shiisho ndeeno uYeesu woope isakulwa kitiilwa mandu kishila uMusa.
\v 4 Kiiva shila nanda yisengwa nu musengaaji yumo, leelo uNguluvi yumwene yuna Muwumbaaji mukhome wa fiinu fyona.
\p
\v 5 UMusa akhandi muvanda muyinatifu kwa Nguluvi, kivalongosa avaanu va nanda ya Nguluvi. Insengo yaakwe yikhandi shihwano sha shiyooli, shina uNguluvi ndi wávagubutulilaga avaanu kumwandi.
\v 6 Leelo uKilisito\f + \fr 3:6 \fq UKilisito: \ft Liswi lya Shiyunaani. Kwa Shihebulaniya viija \fqa Mesiya\fqa*. Yimba iliswi \fqa Kilisito\fqa* mu Maswi aMahensa.\f* muyaminifu ngaja Lusawo, yuna muyimililaaji wa vaanu va nanda ya Nguluvi. Ose tili vaanu va nanda yaakwe, nda tikiyitenekha kiyikhangasa mu numbula na kiyihalila mu gala gina tihuviilila.
\s Amapavilo aga kilekha kihuviilila
\p
\v 7 Ino puliisi gina uNumbula uMunofu ilogola mu Mayandikhwa aManofu iija,
\q “Iminsiyaano, pina mupulikha iLiswi lya Nguluvi,
\q
\v 8 musikhagahaji inumbula seenyu kiiva nyuumu
\q ngaja shina avambuyeenyu vakhandi vikhaana kilongosewa noone
\q mu luhaavi lula luna vakhandi vikinijela ku lunyikha.
\q
\v 9 Kiiva ku lunyikha ukho kukwene kuna avambuyeenyu vakhandi vikinijela,
\q hata yive navagahilaga amabikha minshi kwa maakha mashumi gana.
\q
\v 10 Kwa kiiva ya ilyo navakhalalilaga avaanu awo naajova,
\q ‘Avaanu ava vanansi nsiku soona,
\q vasigeene kiyinatila insila sangu.’
\q
\v 11 Ndeeno nakhalalaga na kiyiyiiga, naajova,
\q ‘Nisikhavatawula kaa, avaanu awo,
\q kiyinjila mu luvala ulwa kituuya,
\q luna nivayandaliile.’ ”\f + \fr 3:7-11 \xt Yimba mu litaafili lya Sabuli 95:7-11.\f*
\p
\v 12 Omwe vahuvililaaji vayangu muveesaje meeho, baheene asilaave akwali umuunu yoyoona mu omwe yuna ana numbula ya wunansi, yuna asihuviilila, khanji ikhaana kimuyinatila uNguluvi yuna muumi.
\v 13 Leelo khangasaniaji yuumwe kwa yuumwe shila lisiku lina litambulwa “iminsiyaano” baheene musikhajangwaji nu wunansi na kigaha inumbula seenyu kiiva nyuumu.
\v 14 Ose tili lumo nu Kilisito, nda tive tikiyijimfilisa kimuhuviilila uNguluvi ngaja shina tayihuvililaga kihuma pashiyanso, mbakha kuwudugo wa wuumi weesu.
\v 15 Kumbukhaji gina gayandiikhwe mu Mayandikhwa aManofu kiija,
\q “Iminsiyaano, pina mupulikha iLiswi lya Nguluvi,
\q musikhagahaji inumbula seenyu kiiva nyuumu
\q ngaja shina avambuyeenyu vakhandi vikhaana kilongosewa noone.”\f + \fr 3:15 \xt Yimba mu litaafili lya Sabuli 95:7-8.\f*
\p
\v 16 Wuli, vaanu vashi pina vapulikhaga iLiswi lya Nguluvi vakhaanaga kilongosewa nu mwene? Wuli, vasili woona vala vina vakhandi vilongosewa nu Musa kihuma mu nyi ya Misili?
\v 17 Khanji wuli, vaanu vashi vina uNguluvi wávakhalalilaga kwa maakha mashumi gana? Wuli, vasili vaveene woona vina vagahaga uwunansi na kiifwa ku lunyikha?
\v 18 Khanji wuli, vaanu vashi vina uNguluvi wáyiyiigaga kiija, asikhavatawula kaa, kiyinjila mu luvala lwakwe ulwa kituuya luna avayandaliile? Wuli, vasili vaveene woona vala vina vakhaanaga kimuyinatila?
\v 19 Ndeeno timeenye kiija, avaanu awo vagombolaga kiyinjila pa luvala apo, kwa kiiva vakhaanaga kimuhuviilila uNguluvi.
\c 4
\s Kituuya kwa vaanu va Nguluvi
\p
\v 1 Ulutaahiso lwa Nguluvi ulwa kiyinjila mu luvala lwakwe ulwa kituuya, lushaanali lukwali. Ndeeno tiyivavalaje, baheene asikhaveesaga akwali umuunu yoyoona uwa kigombola kiyinjila mu luvala ulo.
\v 2 Na yuuse tipuliishe imola inofu isa luvala ulo ulwa kituuya, ngaja shina avambuyeesu woope vapulikhaga. Leelo imola sina vasipulikhaga, sisikhavatanjile shoshoona kwa kiiva vasikhasihuviliile pina vasipulikhaga.\f + \fr 4:2 \fq Kwa kiiva vasikhasihuviliile pina vasipulikhaga: \ft Uluganulo ulunji lukwiliile kiiva, \fqa Kwa kiiva vasikhahuviliile lumo na vala vina vamuhuvililaga uNguluvi.\f*
\v 3 Ose vina tikimuhuviilila uNguluvi, tiyinjila pa luvala ulo ulwa kituuya. Leelo kwa awo vina vasikimuhuviilila uNguluvi, iijova,
\q “Ndeeno nakhalalaga na kiyiyiiga, naajova,
\q ‘Nisikhavatawula kaa, avaanu awo,
\q kiyinjila mu luvala ulwa kituuya,
\q luna nivayandaliile.’ ”\f + \fr 4:3 \xt Yimba mu litaafili lya Sabuli 95:11.\f*
\m UNguluvi wálogolaga ndeeno, hata nda akhandi akwisiise insengo saakwe soona kihuma kiwumbwa inyi.
\v 4 Kiiva, mu luvala lumonga mu Mayandikhwa aManofu, yiyandiikhwe ulwa lijuva lya fungati kiija, mu lijuva lya fungati uNguluvi wátuuyaga kisenga insengo saakwe soona isa kiwumba.
\v 5 Imola isa kituuya siyandiikhwe khanji panu, ngaja shina sijoviilwe kunyuma kiija,
\q “Nisikhavatawula kaa, avaanu awo,
\q kiyinjila mu luvala ulwa kituuya,
\q luna nivayandaliile.”\f + \fr 4:5 \xt Yimba mu litaafili lya Sabuli 95:11.\f*
\p
\v 6 Hata nda avambuyeesu vakhandi va wutasi kikhomwa imola inofu iso, hata ndeeno vagombolaga kiyinjila mu luvala ulo, kwa kiiva vakhandi vasihuviilila gala gina uNguluvi akhandi iijova. Kwa kiiva ya ilyo, avaanu avanji vakhayinjila mu luvala ulo ulwa kituuya.
\v 7 UNguluvi wágulumilaga ilisiku ilinji, wájovaga, “Iminsiyaano.” Timeenye ndeeno kwa kiiva saganile kishila nsiku nyinshi, uNguluvi wálogolaga khanji, ulwa luvala ulo. Wálogolaga kishilila kwa mutwa uDawudi\f + \fr 4:7 \fq Mutwa uDawudi: \ft Yimba iliswi \fqa Dawudi\fqa* mu Maswi aMahensa.\f* ngaja shina yiyandiikhwe mu Mayandikhwa aManofu kiija,
\q “Iminsiyaano, pina mupulikha iLiswi lya Nguluvi,
\q musikhagahaji inumbula seenyu kiiva nyuumu.”\f + \fr 4:7 \xt Yimba mu litaafili lya Sabuli 95:7-8.\f*
\p
\v 8 Nda uYoshuwa\f + \fr 4:8 \fq UYoshuwa: \ft Uyo akhandi mulongosaaji yuna wámupyanilaga uMusa, kivalongosa aVaisilaheli kiluta ku nyi ya Kanaani. Inyi iyi yiyeene uNguluvi akhandi avatahiise kiija, akhavapeela. Yimba mu litaafili lya Yoshuwa 1:1-2. \f* wáali ave akwiliile kivapeela avaanu ilisiku lya kituuya, uNguluvi ndi asaava akwiliile kilogola khanji ulwa nsiku isinji isa kituuya.
\v 9 Ndeeno, lushaanali lukwali uluhaavi ulwa kituuya luna uNguluvi aluviishile kwa vaanu vaakwe, ngaja ilisiku lila ilya Sabaato.\f + \fr 4:9 \fq Ilisiku lila ilya Sabaato: \ft Yimba iliswi \fqa Sabaato\fqa* mu Maswi aMahensa.\f*
\v 10 Umuunu yoyoona yuna asiyinjile mu luvala lwakwe ulo ulwa kituuya, akhatuuya kisenga insengo saakwe soona, ngaja shina uNguluvi wátuuyaga pina wámalaga kiwumba inyi.
\v 11 Ino, tijimbaje kiyinjila mu luvala ulo ulwa kituuya. Tive tiigaha ndeeno, baheene asilaave akwali umuunu yoyoona uwa kigombola kiyinjila kwa kiiva ya kilekha kihuviilila, ngaja shina avambuyeesu vakhandi viigaha.
\p
\v 12 ILiswi lya Nguluvi lyumi khanji lina ngufu, khanji likhali kishila umumaaji umukhali koona na koona. Ngaja umumaaji guna gukwiliile kihoma umuunu mbakha mu mafupa gaakwe, shiisho ndeeno iLiswi lya Nguluvi likwiliile kihoma mbakha mukhati mandu mu numbula ya muunu na kifumbulania uwupafu waakwe na kimanya gina ihiiva.
\v 13 Khanji kusiina ishiwumbwa shoshoona shina shityejile pa Nguluvi. Leelo ifiinu fyona fili bahawuvalafu pamwene. Na yuuse tikhataviilila pamwene insengo seesu soona sina tikhandi tisenga.
\s UYeesu Mutambule Mukhome
\p
\v 14 Ino, tina Mutambule uMukhome uYeesu Kilisito, uLusawo lwa Nguluvi, yuna wálutile kushaanya kwa Nguluvi. Kwa kiiva ya ilyo, tiyinatilaje gina tihuviilila.
\v 15 UMutambule uMukhome uyo, yumwene yuna awumeenye uwuwoto weesu. Kiiva woope wájelwagwa nu Shetaani kwa majelo gina gali paayo paayo ngaja yuuse, leelo umwene asikhagahile uwunansi.
\v 16 Ndeeno, tisikhatiilaga kihejeela pa shitengo sha Wutwa wa Nguluvi umunya lusungu, baheene atutune na kitusungupila uluhaavi luna tili mu malava.
\c 5
\nb
\v 1 Shila mutambule umukhome, akhandi ibaagulwa kihuma mu vaanu vayine, ave ikimusenjela uNguluvi kwa kiiva ya vaanu awo. Khanji umwene akhandi ikimuhumisa uNguluvi isadaakha ni fyadanda kwa kiiva ya wunansi wa vaanu.
\v 2 Umutambule umukhome, akwiliile kivasungupila avaanu vina viigaha uwunansi bila kimanya, kwa kiiva woope muwoto mu numbula.
\v 3 Lulwene isakulwa kihumya ishadanda kwa kiiva ya wunansi waakwe yumwene, ngaja shina iihumya ifyadanda kwa kiiva ya wunansi wa vaanu avanji.\f + \fr 5:3 \xt Yimba mu litaafili lya Njowo sa Valaawi 9:7; 16:6.\f*
\v 4 Kusiina umuunu yuna akwiliile kiyiviikha mwene kiiva mutambule mukhome, leelo uNguluvi yumwene yuna ikimubaagula ngaja shina wámubagulaga uHaluni.\f + \fr 5:4 \fq UHaluni: \ft Uyo akhandi lukholo lwakwe uMusa, akhandi mutambule mukhome uwa wutasi. \xt Yimba mu litaafili lya Kihuma 28:1-3\xt*.\f*
\p
\v 5 Shiisho ndeeno, woope uKilisito asikhayisakuliile yumwene ilishima lya kiiva Mutambule Mukhome, leelo uNguluvi yumwene yuna wámubagulaga na kimujovela kiija,
\q “Owe yuuwe Lusawo lwangu,
\q iminsiyaano naava nili Wiiho.”\f + \fr 5:5 \xt Yimba mu litaafili lya Sabuli 2:7.\f*
\m
\v 6 Khanji yiyandiikhwe mu luvala ulunji mu Mayandikhwa aManofu, uNguluvi wájovile,
\q “Owe yuuwe Mutambule shiluta na shiluta
\q ngaja shina akhandi uMelikisedeki.\f + \fr 5:6 \fq UMelikisedeki: \ft Uyu yumwene akhandi mutambule yuna akhandi ikimufuunya uNguluvi mu lijumbi lya Yelusalemu, uluhaavi luna uAbulahamu akhandi muumi. UMelikisedeki akhandi mutambule, luhaavi lutali lwashilaga pina uNguluvi ashaanali kimuviikha uHaluni, yuna ishikholo shaakwe sheene duguli shavikhwagwa kiiva vatambule. UAbulahamu akhandi ikimutiila mandu uMelikisedeki. Uwutambule waakwe wawushilaga uwutambule wa Haluni ni shikholo shaakwe. \f*”\f + \fr 5:6 \xt Yimba mu litaafili lya Sabuli 110:4; Shiyanso 14:17-20.\f*
\p
\v 7 Uluhaavi uYeesu ali mu nyi iyi, wáfuunyaga, wálombaga na kikhoola mandu kwa Nguluvi yuna ana ngufu isa kimukulusa kihuma mu mfwa.\f + \fr 5:7 \xt Yimba mu litaafili lya Maluko 14:32-42; Mataayo 26:36-45.\f* UNguluvi wápulikha amafuunyo gaakwe kwa kiiva uYeesu wáyiyisaaga mandu.
\v 8 Hata nda uYeesu akhandi Lusawo lwa Nguluvi, wáyimanyisaaga kimuyinatila uNguluvi kwa nsila ya malava gina gakhandi gikimupata.
\v 9 UNguluvi wáganaga kimukwisa uYeesu kwa nsila iyo, wámuviikhaga kiiva shiyanso sha wukulukho wa shiluta na shiluta kwa vaanu woona vina vikimuyinatila.
\v 10 UNguluvi wámuviikhaga kiiva Mutambule Mukhome, ngaja shina akhandi uMelikisedeki.
\s Amapavilo aga kilekha ilihuuvi
\p
\v 11 Tinago minshi aga kilogola aga Yeesu kiiva Mutambule Mukhome, leelo lukhamu kivajovela kwa kiiva musili vapeefu kigamanya.
\v 12 Kwa luhaavi ulu, omwe mwamusakulwa kiiva vamanyisaaji va vayeenyu, leelo mushaanali mwisakula umuunu wa kivamanyisa amamanyiso aga wutasi, aga Liswi lya Nguluvi! Omwe muli ngaja vaana vashaali vina viyonkha, leelo vigombola kiilya ifyakiilya ifyumu.
\v 13 Kiiva umuunu yuna iyonkha hela, umuunu uyo mwana mushaali yuna asiimanya gina magolofu na gina mavi.
\v 14 Leelo avaanu vina vajinile, vaveene vina viilya ifyakiilya ifyumu, avaanu awo vayimanyiise kimanya gina manofu na gina mavi.
\c 6
\p
\v 1 Ino, tisikhayitenekhaga kisigala kwa gala gina tayimanyisaaga ulwa Kilisito kihuma ulwamwandi, ila tijimbaje kiyimanyisa, baheene tive vavanda vina vajinile mu lihuuvi. Tisikhawuyiilaga khanji kisenga uluutu lwa mamanyiso ga kilambiisila injendo sila sina sipinsa imfwa na mamanyiso aga kimuhuviilila uNguluvi.
\v 2 Tisikhaveesaga tiwuyiilila kimanyisa amamanyiso ga wutwiniaji, aga kivaviishila amawokho avaanu, aga kifyukha kwa vina vafwile na ga wuhigo uwa wudugo wa nyi.
\v 3 Nda uNguluvi agane, tisiyiteneshe kikula na kikhangala mu lihuuvi kwa nsila iyo.
\p
\v 4 Kiiva avaanu vina valeshile kimuhuviilila uNguluvi, tikwiliile kivagomosa wuli? Ulwamwandi vamanyisiwaagwa ishiyooli sha Nguluvi, vapelwagwa ifipeelwa ifya kihuma kwa Nguluvi, vakhandi vahanjile nu Numbula uMunofu.
\v 5 Khanji vawuwonjaga uwunofu wa Liswi lya Nguluvi ni ngufu sa wulongosi uwupya uwa Nguluvi, pina akhava ilongosa inyi imya.
\v 6 Leelo valileshile ilihuuvi lyanave! Kusiina insila yoyoona iya kivagomosa kiija vaseetushe khanji, kwa kiiva vikimukhomeelela pa musalaaba ulwa wuvili uLusawo lwa Nguluvi, na kimuyegula bahawuvalafu.
\p
\v 7 Umugunda guna guposheela inoonya mala nyinshi na kilemfya imbeyu sina sikimupeela ulutono umulimaaji, umugunda ugo guyimiliilwe nu Nguluvi.
\v 8 Leelo umugunda guna gulemfya amimfwa na magugu, gusikimutanjilisa shoshoona umulimaaji, uNguluvi ikiguyiijila. Kuwudugo, gunyaanywa mu mooto.
\p
\v 9 Omwe vagani vangu, hata nda navayandishila kwa maswi makhali, hata ndeeno one nina shiyooli kiija mwisenga amanofu gina giwonensa kiija mukulusiiwe.
\v 10 UNguluvi umunya shiyooli, asikwiliile kisaamwa insengo inofu yina mwamusenjelaga. Khanji asikwiliile kisaamwa ulugano lula luna mwamuwonensaaga kwa nsila ya kivatanga avahuvililaaji avayeenyu, kihuma ulwamwandi mbakha lino.
\v 11 Nina lihaahi mandu kiija, shila muunu ajimbaje kigaha shiisho mbakha kuwudugo, baheene mugayanushile goona gala gina mugahuviliile kiija, mukhagapata.
\v 12 Musikhaveesaga woolo, leelo fwatanisaaji vala vina kwa nsila ya kihuviilila na kiyijimfilisa, vaposheelile gala gina uNguluvi wátahisaaga kivapeela aveene.
\s Gala gina uNguluvi agatahiise ga shiyooli
\p
\v 13 Ino, ulwamwandi pina uNguluvi wátahisaaga kwa Abulahamu, wáyiyiigaga kwa litaawa lyakwe yumwene, kwa kiiva akhandi akwasiina yoyoona yuna akhandi mukhome kimushila umwene.
\v 14 UNguluvi wáyiyiigaga kwa Abulahamu wáajova, “Shiyooli nikiyiyiiga kiija, nisikuyimiilile na nisikuyoolose ishisafi shaakho shisiive shikhome.”\f + \fr 6:14 \xt Yimba mu litaafili lya Shiyanso 22:16-17.\f*
\v 15 Ndeeno uAbulahamu wáhepelesaaga na kiyijimfilisa na wáapata gala goona gina uNguluvi wátahisaaga kunyaakwe.
\p
\v 16 Nda avaanu vikiyiyiiga, vikiyiyiiga kwa litaawa lya yula yuna mukhome kulikho aveene, khanji kiyiyiiga ukho kuwonensa kiija, gala goona gina vikigalogola, ga shiyooli. Kigaha ndeeno, kukwene kimala ulukhaananio.
\v 17 Woope uNguluvi wákhangasaaga ulutaahiso lwakwe kwa kiyiyiiga. Kigaha ndeeno, wávawonensa bahawuvalafu vala vina wávatahisisaaga kiija, asikhaseetula ulugulumilo lwakwe.
\v 18 UNguluvi wátahisaaga na kiyiyiiga. Amaswi gavili ago gasiseetukha kaa, kwa kiiva umwene asili mudehi. Kwa kiiva ya ilyo, ose vina tisijiile kunyaakwe, tikhangasiiwe inumbula tive nu luhuviililo kwa gala gina giyinsa pamwandi yeesu.
\p
\v 19 Uluhuviililo ulo luna tinalo mu numbula seesu, lukitupinsa kiyiima wunofu ngaja shiinu isha shuuma ishifuno, shina shiyiimya ishipugo. Uluhuviililo ulo yu Yeesu yuna wátalaga kiyinjila aPanofu pa Panofu\f + \fr 6:19 \fq APanofu pa Panofu: \ft Uluvala ulu luvala lwa nanda imbaagule iya kifuunyila. Yimba iliswi \fqa Nanda imbaagule iya kifuunyila\fqa* mu Maswi aMahensa. \f* kwa Nguluvi kishilila pa mwenda.
\v 20 UYeesu wátalaga kiyinjila mu luvala ulo, kwa kiiva ya kunyeesu. Woope wáava Mutambule Mukhome shiluta na shiluta, ngaja shina akhandi uMelikisedeki.
\c 7
\s Uwutambule wa Melikisedeki
\p
\v 1 UMelikisedeki uyo akhandi mutwa wa lijumbi ilya Salemu. Khanji akhandi mutambule wa Nguluvi uMukhome. UMelikisedeki wátangaanaga nu Abulahamu yuna wáhumile ku wulugu pina avamenile avatwa vana. Baheene uMelikisedeki wámuyimiilila uAbulahamu.\f + \fr 7:1 \xt Yimba mu litaafili lya Shiyanso 14:17-24.\f*
\v 2 Woope uAbulahamu wáhumyaga lifungu limo kihuma mu mafungu ishumi mu fiinu fyona fina vafigalulaga kihuma ku wulugu na kimupeela uMelikisedeki. Ilitaawa lya Melikisedeki, uluganulo lwakwe, mutwa munya shiyooli, khanji mutwa wa ku Salemu, uluganulo lwakwe, mutwa wa wulindamafu.
\v 3 Yiwonekha kiija avasafi va Melikisedeki vasimanyikha, ishikholo shaakwe shisimanyikha, kisawa na kiifwa kwakwe kusimanyikha. Umwene mutambule wa shiluta na shiluta ngaja uLusawo lwa Nguluvi.
\p
\v 4 Loleela shina uMelikisedeki akhandi mukhome! Hata umbuyeesu uAbulahamu wámupeelile ilifungu limo kihuma mu mafungu ishumi mu fiinu fina wáfigalulaga kihuma ku wulugu.
\v 5 Kilingana ni ndaji sa Musa,\f + \fr 7:5 \fq Ndaji sa Musa: \ft Yimba iliswi \fqa Musa\fqa* mu Maswi aMahensa.\f* avaanu woona kihuma mu shisafi sha Valaawi avatambule, visakulwa kiposheela ilifungu limo kihuma mu mafungu ishumi, ga fiinu fya Vaisilaheli vayaanave. Visakulwa kigaha ndeeno, hata yive woona viihuma kwa mbuyaanave yumo uAbulahamu.
\v 6 Hata nda uMelikisedeki asikhahumile mu shisafi sha Valaawi, hata ndeeno wáposheelaga ilifungu limo kihuma mu mafungu ishumi kwa Abulahamu. UMelikisedeki wámuyimiilila uAbulahamu, umuunu yuna uNguluvi wátahisaaga kimuyimiilila.
\v 7 Shila muunu iimanya ishiyooli kiija, umuunu yuna ikimuyimiilila uyunji, mukhome kishila yula yuna iyimiililwa.
\v 8 Khanji avatambule awo kihuma mu shisafi sha Valaawi vina viposheela ilifungu limo kihuma mu mafungu ishumi, awo vaanu vina viifwa. Leelo uMelikisedeki yuna wáposheelaga ilifungu limo kihuma mu mafungu ishumi fina fyahumaga kwa Abulahamu, ilogolwa kiija, muumi mbakha iminsiyaano.
\v 9 Ndeeno tikwiliile kilogola kiija, hata uLaawi yuna avaanu va shisafi shaakwe viposheela ilifungu limo kihuma mu mafungu ishumi mu fiinu fya vaanu, woope wáhumyaga ilifungu lyakwe limo, kishilila kwa Abulahamu.
\v 10 Hata nda uLaawi akhandi asinaasawe, hata ndeeno akhandi akwali mu muvili gwa mbuye uAbulahamu pina itangaana nu Melikisedeki.
\s Uwutambule wa Yeesu nu wa Valaawi
\p
\v 11 Hata nda uwutambule wa Valaawi wukhandi wifwata indaji sa Musa, hata ndeeno uwutambule uwo wusikhakhamiliishe. Kwa kiiva ya ilyo, yikhandi yisakulwa uwutambule uwunji ngaja uwa Melikisedeki wuna wusili ngaja uwa Haluni.
\v 12 Nda yive uwutambule wiseetukha, hata indaji soope siseetukha.
\v 13 Umutambule uyo umupya yuna ilogolwa apa, yu Mutwa weesu uYeesu yuna asikhandi Mulaawi. Akhandi akwasiina umuunu yoyoona kihuma mu shisafi shaakwe yuna akhandi iigaha insengo ya wutambule.
\v 14 Yimanyiishe kiija, umwene uMutwa weesu, wáhumile mu shisafi sha Yuuda, khanji uMusa pina ilogola ulwa vatambule, asikhalogwele ulwa shisafi isho.
\p
\v 15 Imola iso sina nikisilogola sili bahawuvalafu mandu, kwa kiiva umutambule uyunji yuna ali ngaja uMelikisedeki wáwonekha.
\v 16 Umwene asikhandi mutambule kwa kikwisa indaji yina yiijova, avatambule vahume mu shisafi sha Laawi hela, leelo akhandi mutambule kwa ngufu isa wuumi waakwe wuna wungaya wudugo.
\v 17 Ngaja shina yiyandiikhwe mu Mayandikhwa aManofu kiija,
\q “Owe yuuwe mutambule shiluta na shiluta,
\q ngaja shina akhandi uMelikisedeki.”\f + \fr 7:17 \xt Yimba mu litaafili lya Sabuli 110:4.\f*
\p
\v 18 Ndeeno, uNguluvi wáwusaaga indaji yila iya pashiyanso kwa kiiva yisikhandi ni ngufu, khanji yisikhandi ni nsengo yoyoona.
\v 19 Indaji iyo yisikhandi yikwiliile kikwisa shoshoona, ndeeno uNguluvi atupeelile uluhuviililo ulunji luna lunofu mandu, luna lukituviikha kiiva nkholeela nawo.
\p
\v 20 Uluhaavi luna aValaawi vakhandi viviikhwa kiiva vatambule, uNguluvi asikhayiyiijile shoshoona kunyaanave. Leelo uluhaavi uNguluvi amuviishile uYeesu kiiva Mutambule, wáyiyiigaga,
\v 21 ngaja shina yiyandiikhwe mu Mayandikhwa aManofu kiija,
\q “UMutwa ayiyiijile,
\q khanji asiseetula amahiiva gaakwe kaa, iijova,
\q ‘Owe yuuwe mutambule shiluta na shiluta.’ ”\f + \fr 7:21 \xt Yimba mu litaafili lya Sabuli 110:4.\f*
\p
\v 22 Ndeeno kwa kiiva ya kiyiyiiga ukho, uYeesu muyimililaaji wa lufingo luna lunofu mandu kishila lula ulwa palwamwandi.\f + \fr 7:22 \fq Lufingo luna lunofu mandu kishila lula ulwa palwamwandi: \ft Yimba iliswi \fqa Lufingo\fqa* mu Maswi aMahensa. \f*
\p
\v 23 Mu luhaavi lwa Lufingo uLukuulu, avatambule vakhandi vinshi. Vasikhayiteneeshe kisenga insengo saanave kwa kiiva vakhandi viifwa.\fig |cn02093c.jpg|col|||Umutambule iihumya ishadanda|7:23\fig*
\v 24 Leelo uYeesu Mutambule shiluta na shiluta kwa kiiva umwene muumi shiluta na shiluta.
\v 25 Kwa kiiva ya ilyo, umwene akwiliile kivakulusa khabisa avaanu woona vina viiluta kwa Nguluvi kishilila kunyaakwe. Umwene ikivafuunyila kwa Nguluvi luhaavi loona, kwa kiiva muumi shiluta na shiluta.
\p
\v 26 UMutambule uMukhome uwa shihwano isho, yumwene yuna isakulwa mandu kunyeesu kwa kiiva umwene munofu, mugolofu, khanji asikhagahile uwunansi wowoona. UNguluvi wámubagulaniaga na vanansi, wámutaania kiluta kunyaakwe kushaanya.
\v 27 Avatambule avakhome vakhandi visakulwa kihumya ishadanda kwa kiiva ya wunansi waanave. Pina vagahile ndeeno, vakhandi viihumya ifyadanda ifinji kwa kiiva ya wunansi wa vaanu avanji. Khanji vakhandi viigaha ndeeno wiila. Leelo uYeesu asikhagahile ngaja avatambule avakhome awo. Umwene wáyihumyaga kiifwa pa musalaaba gwalimo hela kwa luhaavi loona, kwa kiiva ya wunansi wa vaanu woona.
\v 28 Kilingana ni ndaji sa Musa, avaanu vakhandi viviikhwa kiiva vatambule hata nda vakhandi vipungania mu njowo nyinshi. Leelo lwaganile kishila luhaavi lutali, uNguluvi kwa nsila ya kiyiyiiga wámuviishile uLusawo lwakwe, kiiva Mutambule Mukhome yuna akhamiliishe shiluta na shiluta.
\c 8
\s UMutambule uMukhome uwa Lufingo uLupya
\p
\v 1 Imola inkhome mu goona ago yiyeene iyi, ose tinawo uMutambule uMukhome uwa shihwano isho, yuna akheele ulubali lwa liwokho ilya kundiilo pa shitengo sha shitwa sha Nguluvi uMunya Wutupikho kushaanya, mu luvala ulwa lishima ilikhome mandu.
\v 2 Ukho ikimusenjela uNguluvi pa luvala ulubaagule, lulwene kiija mukhati mu liheema ilya shiyooli, lina lisenjiilwe nu mwene uMutwa uNguluvi, lisisenjiilwe na vaanu.
\p
\v 3 UNguluvi iiva amubagwile umutambule umukhome, baheene ave iihumya isadaakha ni shadanda, shiisho ndeeno uMutambule weesu uMukhome uyo, isakulwa woope ave nasho ishiinu sha kihumya kwa Nguluvi.
\v 4 Nda uYeesu waali ayiteneshe kikhala mu nyi iyi, ndi asaava mutambule hata padoodo, kwa kiiva mu nyi iyi, vakwali avatambule vina viihumya isadaakha kilingana ni ndaji sa Musa.
\v 5 Gala gina avatambule awo viigaha mu liheema, shihwano hela sha gala aga shiyooli gina gali kushaanya kwa Nguluvi. Lulwene uMusa pina wáyipinyangaga kisenga iliheema ilya kimufuunyila uNguluvi,\f + \fr 8:5 \fq Iliheema ilya kimufuunyila uNguluvi: \ft Yimba iliswi \fqa Nanda imbaagule iya kifuunyila\fqa* mu Maswi aMahensa.\f* uNguluvi wámujovelaga kiija, “Tenda shila shiinu kilingana na goona gina nakusonelaga ku shidunda shila isha Sinayi.”\f + \fr 8:5 \xt Yimba mu litaafili lya Kihuma 25:40.\f*
\v 6 Leelo uNguluvi amupeelile uYeesu insengo iya shitambule yina nofu mandu kishila yila iya vatambule ava palwamwandi. UYeesu yumwene yuna ikivalingaania avaanu nu Nguluvi mu lufingo luna lunofu, kulikho ulufingo ulukuulu luna aveene vakhandi vikulusenjela. Khanji ulufingo ulo lusenjiilwe pashaanya ya lutaahiso ulunofu mandu, kulikho ulutaahiso lula ulwa Lufingo uLukuulu.
\p
\v 7 Nda ulufingo ulwa wutasi lwali luve lukwilene, ino uNguluvi nda asafinga ulufingo ulwa wuvili.
\v 8 Leelo uNguluvi wáganaga kiwaaga uwunansi wa vaanu vaakwe, wálogolaga kiija,
\q “Puliisi, uluhaavi luyinsa,
\q luna nikhafinga ulufingo ulupya
\q na vaanu va Isilaheli na vaanu va Yuuda.
\q
\v 9 Ulufingo ulupya ulu lusikhava ngaja lula ulwa apo palwamwandi,
\q luna nafingaga na vambuyaanave,
\q uluhaavi lula luna nikhandi nivakhatiliile amawokho kivalongosa wunofu kihuma mu nyi ya Misili.
\q Aveene vasikhandi viyinatila ulufingo lwangu.
\q Ili lilyene lina lyanigahaga nivaleshe ngaja shina vashwali.
\q
\v 10 Ulu lulwene lufingo lupya
\q luna nikhalufinga na Vaisilaheli insiku sina siyinsa.
\q Nikhasiviikha indaji sangu mu luhala lwanave,
\q nikhasiyandikha mu numbula saanave.
\q One nikhava Nguluvi waanave,
\q woope vakhava vaanu vangu.
\q
\v 11 Akwasiina umuunu yoyoona yuna akhava ikimumanyisa umuyine,
\q awu kimujova ulukholo lwakwe kiija, ‘Umumanye uMutwa uNguluvi.’
\q Shila muunu akhanimanya one,
\q kiyansa avanangʼana mbakha avakhome.
\q
\v 12 Kiiva, nikhavasaajila uwunansi waanave,
\q nisikhawukumbukha khanji uwunansi waanave.”\f + \fr 8:8-12 \xt Yimba mu litaafili lya Yelemiya 31:31-34.\f*
\m
\v 13 UNguluvi pina ilogola kiija ulufingo ulu “lupya,” iwonensa kiija ulufingo ulwa wutasi lusakheele. Ino ishiinu shoshoona shina shiveele shikuulu khanji shisakheele, shingaya nsengo yoyoona, shili nkholeela kiyaga.
\c 9
\s Ulugoto ulwa Lufingo uLukuulu
\p
\v 1 Ulufingo ulukuulu lukhandi nu lugoto luna avaanu vakhandi vikiluyinatila pina vikimufuunya uNguluvi. Khanji ulufingo ulo lukhandi nu luvala ulubaagule ulwa kimufuunya uNguluvi mu nyi iyi.
\v 2 Pasengwagwa iliheema ilya kimufuunyila uNguluvi.\f + \fr 9:2 \fq Iliheema ilya kimufuunyila uNguluvi: \ft Yimba iliswi \fqa Nanda imbaagule iya kifuunyila\fqa* mu Maswi aMahensa.\f* Iliheema ilyo likhandi lina fyumba fivili. Ishumba sha wutasi shikhandi shina nsimbili ya lumuli ni meesa ya kiviikha amakhaate pa Nguluvi, ishumba ishi vashitambulaga Panofu.
\v 3 Mu liheema ilyo, mukhandi nu mwenda umukhome guna gukhandi gubagulania ishumba sha wutasi ni sha wuvili. Ishumba sha wuvili, vashitambulaga Panofu pa Panofu.
\v 4 Mu shumba isho isha wuvili, mukhandi nu luvala luna lupashiilwe isahaabu apa kitinshilisisa ingaagulwa sina sinunshilila. Khanji yikhandi yikwali isandikho iya Nguluvi, iya lufingo yina yipashiilwe isahaabu imbali soona. Mu sandikho iyo, mukhandi ni shigaana sha sahaabu shina shikhandi ni mana\f + \fr 9:4 \fq Mana: \ft Ishi shikhandi shakiilya shina uNguluvi wávapeelaga aVaisilaheli pina vakhandi mu luvanda. \xt Yimba mu litaafili lya Kihuma 16:31-34.\f* nu lukwegu lwa Haluni luna lwalembulaga.\f + \fr 9:4 \xt Yimba mu litaafili lya Luvaso 17:8-10.\f* Khanji mu sandikho iyo mukhandi ni mbawo sivili sa mangʼanga, sina sikhayandiikhwe indaji ishumi isa lufingo.\f + \fr 9:4 \xt Yimba mu litaafili lya Kihuma 25:10-16.\f*
\v 5 Pashaanya ya sandikho iyo sikhandi sikwali isanaamu isa fiwumbwa fivili fina fikhandi fiwonensa kiija Nguluvi akwali apo. Ifiwumbwa ifyo fikhandi na mapapanikho, gina gagubiishe uluvala ulwa pashaanya ya sandikho. Uluvala ulo lulwene luna umutambule akhandi isansa idanda, kwa kiiva ya kisaajilwa avaanu uwunansi waanave. Leelo uluhaavi ulu lusili lwa kitaviilila shila shiinu kwa wunofu.\f + \fr 9:5 \xt Yimba mu litaafili lya Kihuma 25:17-22.\f*\fig |CO00887B.jpg|col|||Isandikho iya Nguluvi iya lufingo|9:5\fig*
\p
\v 6 Shiisho ndeeno ifiinu ifi mu liheema ilya kifuunyila fikhandi fipanjiilwe. Mu shumba shila isha wutasi, avatambule vayinjilaga wiila kisenga insengo yaanave iya kimufuunya uNguluvi.
\v 7 Leelo mu shumba shila isha wuvili, umutambule umukhome mwene duguli hela, yumwene akhandi itawulwa kiyinjila, woope akhandi iyinjila gwalimo hela kwa mwakha. Khanji wásakulwagwa kiyinjila ni danda ya nkhanu, yina vashinjile na kihumya kwa Nguluvi, kwa kiiva ya kisaajilwa uwunansi waakwe nu wunansi wa vaanu avanji, wuna vakhandi vagahile bila kimanya.
\v 8 Kilingana nu lugoto loona ulo, uNumbula uMunofu ikituwonensa kiija, pina iliheema lila ilya wutasi nu lugoto lwakwe lipisenga insengo, insila ya kiyinjila aPanofu pa Panofu yisinadindulwe kwa vaanu woona.
\p
\v 9 Insengo soona sina sikhandi sisenjekha ku liheema lila, isho shihwano sha luhaavi ulu. Kiiva ifyadanda fina viihumya kwa Nguluvi, fisikwiliile kivalasa inumbula sa vaanu vina viihumya ifyadanda ifyo.
\v 10 Kiiva, ulugoto ulo lukhandi lwa mavili hela, ngaja ifyakiilya, ifyakiingʼwa na kiyivalasa umuvili. Goona ago gasilaga pina uNguluvi wáleetaga ulugoto ulupya.
\s UYeesu shadanda shina shikhamiliishe
\p
\v 11 UKilisito wáyinsa, baheene ave Mutambule Mukhome wa lugoto ulupya luna lwatuleetela injowo soona inofu. Yumwene yuna isenga insengo mu liheema ilinji lina linofu, khanji likhamiliishe kishila lila ilya wutasi. Iliheema ilyo lisikhasenjiilwe na vaanu, uluganulo lwakwe kiija liheema lina lisili lya mu nyi iyi.
\v 12 Umwene wáyinjilaga aPanofu pa Panofu gwalimo hela, kwa luhaavi loona. Asikhayinjiile ni danda ya mene awu ya gida ingoyo, leelo wáyinjilaga ni danda yaakwe yumwene, baheene tikulusiwe shiluta na shiluta.
\v 13 Kilingana ni ndaji sa Musa, avatambule vakhandi visansila idanda ya mene ni ya gida ingoyo na mafuliikho ga ngwada kwa vaanu vina vashaafu, baheene vavalasiwe amavili gaanave.
\v 14 Leelo idanda ya Kilisito, yiishila idanda ya nkhanu iso! Kwa nsila ya Numbula wa shiluta na shiluta, umwene wáyihumyaga kwa Nguluvi kiiva shadanda, shina shisipiikhwa. Idanda yaakwe yiyeene yina yikituvalasa inumbula seesu mu wunansi wuna wupinsa imfwa, baheene timusenjele uNguluvi yuna muumi.
\p
\v 15 Kwa kiiva ya ilyo, uYeesu yumwene yuna ikivalingaania avaanu nu Nguluvi mu lufingo ulupya, baheene avaanu vina uNguluvi avashemeelile, vapate uwuumi wa shiluta na shiluta avaanu vina wátahisaaga kivapeela. Aga gakwiliile kisenjekha ndeeno kwa kiiva uYeesu wáfwisaga, baheene avakuluse avaanu kihuma mu wunansi wuna vakhandi viigaha mu luhaavi ulwa Lufingo uLukuulu.
\p
\v 16-17 Nda umuunu ayandiishe wuhaasi uwa kihaala ifiinu fyakwe, indaji yaakwe iyo yisenga insengo nda kuna wulunjikhaaji kiija, umuunu uyo afwile. Leelo yisisenga insengo nda umuunu uyo ashaanali muumi.
\v 18 Lulwene hata ulufingo lula ulukuulu lusikhandi ni ngufu, nda vasikunwile idanda ya nkhanu.
\p
\v 19 UMusa wáganaga kimala kiyalaalisa indaji soona sa Nguluvi pa vaanu woona, wátoolaga idanda ya gida ingoyo ni ya mene, wáhansa na malenga. UMusa wátoolaga uwaaji wa nkholo, wuna wapinywagwa mu linsamba lya mupishi guna gwatambulwagwa hisopo, baheene wásansila idanda iyo mu litaafili lya ndaji na kwa vaanu woona.
\v 20 Baheene uMusa wávajovela avaanu woona wáaja, “Iyi danda yina yiijinia ulufingo lwa Nguluvi luna avalajiise kiija, mulufwataje.”\f + \fr 9:20 \xt Yimba mu litaafili lya Kihuma 24:8.\f*
\v 21 Shiisho ndeeno, uMusa wásansilaga idanda mu liheema ni fiinu fyona fina vakhandi vikifisenjela pina vikimufuunya uNguluvi.
\v 22 Kilingana ni ndaji sa Musa, idanda yiyeene yina yivalasa shila shiinu ndeeni. Nda idanda yisikunwishe, avaanu vasikwiliile kisaajilwa uwunansi waanave.
\s Kiyihumya kwa Kilisito
\p
\v 23 Iliheema ilya kifuunyila ni fiinu fyona fina avatambule vakhandi vikifisenjela kimufuunya uNguluvi, fikhandi shihwano sha fiinu fina fikwali kushaanya. Iliheema ni fiinu ifyo fikhandi fivalasiwa kwa nsila ya danda ya nkhanu, leelo ifiinu fya kushaanya fisakulwa kivalasiwa ni shadanda shina shinofu kishila idanda iyo iya nkhanu.
\v 24 UKilisito asikhayinjiile aPanofu pa Panofu pina pasenjiilwe na vaanu, apo shihwano hela isha luvala lwa shiyooli luna luli kwa Nguluvi. Ila wáyinjilaga aPanofu pa Panofu kwa Nguluvi, pina uluhaavi ulu ikitufuunyila pa Nguluvi.
\v 25 Umutambule umukhome wa Vayahuudi akhandi iyinjila Panofu pa Panofu shila mwakha ni danda ya nkhanu. Leelo uKilisito asikhayinjiile kiyihumya mala nyinshi. Umwene wáyihumyaga kiiva shadanda, gwalimo hela.
\v 26 Nda uKilisito wásakulwagwa kiyihumya mala nyinshi kiiva shadanda ngaja shina umutambule umukhome akhandi iihumya ishadanda mala nyinshi, ino ndi wáava isakulwa kilava mala nyinshi kihuma pina uNguluvi wáwumbile inyi yoona. Leelo umwene mu nsiku isi isa wudugo, wáyinsile na kiyihumya ave shadanda gwalimo hela, baheene awuwuuse uwunansi weesu.
\v 27 Ngaja shina avaanu viifwa gwalimo hela, pina vaafwa, uNguluvi ikivahiga,
\v 28 shiisho ndeeno uNguluvi wámuhumyaga uKilisito ave shadanda gwalimo hela, baheene uNguluvi avawuusise avaanu vinshi uwunansi waanave. Khanji uKilisito akhayinsa ulwa wuvili. Asikhayinsa kiija uNguluvi avawusiise avaanu uwunansi, leelo akhayinsa kivapeela uwukulukho avaanu vina vikimuheepa kwa ludali.
\c 10
\s UYeesu yumwene shadanda sha shiluta
\p
\v 1 Indaji sa Musa shihwano sha njowo inofu sina sikhayinsa, leelo gasili gageene amanofu ago. Lulwene fyope ifyadanda fina avaanu viihumya shila mwakha kilingana ni ndaji iso, fisikwiliile kaa, kivavalasa avaanu vina vikimufuunya uNguluvi.
\v 2 Nda indaji saali sive sikwiliile kivavalasa avaanu uwunansi waanave, ifyadanda ifyo ndi fyalekhwa kihumisiwa. Kiiva vina vikimufuunya uNguluvi ndi vavalasiwa gwalimo hela, ndeeno ndi vaava vasikiyiwona mu numbula saanave kiija, vanansi.
\v 3 Leelo ifyadanda ifyo, fina viiva viihumya shila mwakha, fikivakumbusa uwunansi waanave.
\v 4 Kiiva idanda ya gida ingoyo ni mene, yisikwiliile kiwuusa uwunansi wa vaanu.
\v 5 Lulwene pina uKilisito iyinsa mu nyi iyi, wámujovelaga uNguluvi wáaja,
\q “Owe usisakula ishadanda
\q wala isadaakha sa fiinu ifinji,
\q leelo ukhaniyandaliile umuvili guve shadanda.
\q
\v 6 Owe usikhanojeelwe ni fyadanda ifya kinyaanya
\q awu ifyadanda ifya kiwuusa uwunansi.
\q
\v 7 Ndeeno, nalogolaga naaja,
\q ‘Wee Nguluvi wangu! One nili panu,
\q baheene nive niigaha shina ugeene owe,
\q ngaja shina yiyandiikhwe mu Mayandikhwa aManofu ulwa one.’”\f + \fr 10:5-7 \xt Yimba mu litaafili lya Sabuli 40:6-8.\f*
\p
\v 8 Ulwa wutasi, uYeesu wátalaga kilogola wáaja, “Owe usisakula wala usinojelwa ni fyadanda, isadaakha sa fiinu ifinji, ifyadanda ifya kinyaanya wala ifyadanda ifya kiwuusa uwunansi,” hata nda isadaakha soona iso vakhandi viihumya kilingana ni ndaji sa Musa.
\v 9 Baheene wálogolaga wáaja, “Wee Nguluvi wangu! One nili panu, baheene nive niigaha shina ugeene.” Ino uNguluvi, wáfiwusaaga ifyadanda ifyo ifya wutasi, wápyanisa ishadanda sha Yeesu.
\v 10 UYeesu akhandi iigaha shina ageene uNguluvi, kwa kiiva ya ilyo, uNguluvi ikitugaha tive vabaagule vaakwe, kwa nsila ya Yeesu Kilisito iya kiyihumya gwalimo hela, kiiva shadanda.
\p
\v 11 Kilingana nu Lufingo uLukuulu, shila lisiku avatambule va Vayahuudi, vapikimusenjela uNguluvi na kihumya ifyadanda fifila wiila wiila, fina fisikwiliile kiwuusa uwunansi kaa.
\v 12 Leelo uKilisito wáyihumyaga gwalimo hela kwa luhaavi loona, ave shadanda, baheene atuvalase uwunansi weesu. Lino akheele ku liwokho ilya kundiilo ilya Nguluvi, mu luvala lwa lishima mandu.
\v 13 Kihuma uluhaavi ulo mbakha uluhaavi ulu, umwene apiyiteneeshe kiheepa mbakha pina uNguluvi akhavaviikha avalugu vaakwe, pansi ya magulu gaakwe.
\v 14 Kwa nsila ya Yeesu iya kiyihumya kiiva shadanda gwalimo hela, avavaleese na kivaviikha kiiva vaanu vaakwe shiluta na shiluta.
\p
\v 15 Woope uNumbula uMunofu, ibedela imola isi kunyeesu kiija sa shiyooli iijova,
\q
\v 16 “UMutwa uNguluvi wálogolaga wáaja,
\q ulu lulwene lufingo lupya
\q luna nikhalufinga na Vaisilaheli insiku sina siyinsa.
\q Nikhasiviikha indaji sangu mu numbula saanave,
\q nikhasiyandikha mu luhala lwanave.”\f + \fr 10:16 \xt Yimba mu litaafili lya Yelemiya 31:33. \f*
\m
\v 17 Khanji ilogola kiija, “Nisikhawukumbukha khanji uwunansi waanave, wala insengo saanave imbi.”\f + \fr 10:17 \xt Yimba mu litaafili lya Yelemiya 31:34.\f*
\v 18 Ino, uNguluvi avasajiile avaanu uwunansi, ndeeno kusisakulwa khanji kihumya ishadanda.
\s Kimuhejeela uNguluvi
\p
\v 19 Omwe vahuvililaaji vayangu, kwa kishilila idanda ya Yeesu pina wáfwisaga pa musalaaba, ose tikwiliile kiyinjila aPanofu pa Panofu, bila kitiila.
\v 20 Kwa nsila ya mfwa yaakwe, umwene wátudindulilaga insila imya yina yikitulongosa ku wuumi, baheene tive tiyinjila pa Nguluvi, bila kisivilwa nu mwenda ugo, uluganulo lwakwe kiija umuvili gwakwe.
\v 21 Ose tinawo uMutambule uMukhome yuna muyimililaaji wa vaanu va nanda ya Nguluvi.
\v 22 Ndeeno tive tiiluta pa Nguluvi ni numbula imbalafu yina yikimuhuviilila shiyooli, kwa kiiva uNguluvi atuvaleese inumbula seesu imbi, kwa nsila ya danda ya Yeesu na kigayoosa amavili geesu na malenga amanofu.
\v 23 Jimbaji mandu kiyinatila khabisa uluhuviililo ulwa kiija uNguluvi akhatukulusa, kwa kiiva uNguluvi yuna wátahisaaga, muyinatifu.
\v 24 Khanji tisakulwa kikhangasania inumbula, baheene tigananaje na kisenjelana amanofu yuuse kwa yuuse.
\v 25 Tisikhalekhaga ingʼoma yeesu iya kitangaana lumo, ngaja shina avaanu avanji vasitangaana. Leelo tiyitenekhaje kikhangasania inumbula yuuse kwa yuuse, kwa kiiva timeenye kiija, ilisiku lya kitina uMutwa, lili nkholeela.
\p
\v 26 Nda tikiyitenekha kigaha uwunansi kwa kigulumila, kuno tishimeenye ishiyooli sha Nguluvi, ino kusiina ishadanda hata shimo shina shikwiliile kiwuusa uwunansi.
\v 27 Leelo kwisigala hela kiheepa uwuhigo wa Nguluvi, wuna wutiisa nu mooto guna gusivabude avaanu woona vina valugu va Nguluvi.
\v 28 Umuunu yuna akhandi ikhaana kisiyinatila indaji sa Musa, akhandi iibudwa bila lusungu, nda kuve kuna valunjikhaaji vavili awu vatatu vabedeele kiija, shiyooli wáagaha ndeeno.
\v 29 Hiivaji! Ululawo lukhava wuli kwa muunu yuna ikimusala uLusawo lwa Nguluvi ni danda yina yiijinia ulufingo lwakwe, yina yikivagaha kiiva vabaagule va Nguluvi? Khanji, ululawo lukhava wuli kwa muunu yuna ikimutofola uNumbula uMunofu umunya lusungu? Shiyooli, ululawo lukhava lukhome khanji lukhali mandu,
\v 30 kwa kiiva timeenye kiija, uNguluvi wájovile kiija, “Kihombesa uwunansi wuna wagahilwa, iyo nsengo yangu one yuune yuna nihombesa.” Khanji wájovile kiija, “UMutwa uNguluvi akhavahiga avaanu vaakwe.”\f + \fr 10:30 \xt Yimba mu litaafili lya Luuju lwa Ndaji 32:35-36.\f*
\v 31 Shiyooli, kiviikhwa mu wuhigo wa Nguluvi yuna muumi, kwitiisa mandu.
\p
\v 32 Leelo kumbukhaji uluhaavi lula ulwa lwamwandi, luna mwayansaaga kimuhuviilila uKilisito. Hata muve mukhandi mwipata amalava makhome, mukhandi mupikiyitenekha kijimba mu malava ago.
\v 33 Uluhaavi lumonga mukhandi mulafisiwa na kiligwa pa vaanu. Uluhaavi ulunji, mukhandi mukivatuna na kivatanga vala vina vakhandi vikigapata amalava ngaja gaago.
\v 34 Mukhandi mukivasungupila avayeenyu vina vafunjiilwe ku shifungo. Khanji uluhaavi vikivapokha uwusi weenyu, mukhagugumiile na kiyitenekha kishendeeva kwa kiiva mwamanyaga kiija, munafyo ifiinu finofu mandu fina fisiisila kaa.
\p
\v 35 Ndeeno, jimbaji kwa kiiva mukhaposheela ulutono lukhome mandu kihuma kwa Nguluvi.
\v 36 Mwisakulwa kijimba, baheene muve mwigaha gina isakula uNguluvi. Ndeeno, mukhaposheela gala gina uNguluvi wátahisaaga kivapeela.
\v 37 Ngaja shina yiyandiikhwe mu Mayandikhwa aManofu kiija,
\q “Lusigeele luhaavi lufupi mandu,
\q uyo yuna timuhuviliile kiyinsa, asiyinse, khanji asidiila.
\q
\v 38 Umuunu wangu umugolofu kwa nsila ya lihuuvi, uyo asiive nu wuumi.
\q Leelo nda umuunu uyo iilekha kinifwata one,
\q nisishendefesewa nawo kaa.”\f + \fr 10:37-38 \xt Yimba mu litaafili lya Habakuki 2:3-4.\f*
\m
\v 39 Ose tisili ngaja avaanu awo vina viilekha kimufwata uNguluvi, vina vayajile. Leelo tili lumo na vala vina vikimuhuviilila uNguluvi na kikulusiwa.
\c 11
\s Ilihuuvi lya vaanu ava pawukuulu
\p
\v 1 Kimuhuviilila uNguluvi kukwene kiiva ni shiyooli kiija, gasisenjeshe gala gina tihuviilila. Khanji kiyiitikha kiija, gala gina tisikigaaga lino, ga shiyooli.
\v 2 Kwa kiiva ya lihuuvi lyanave, uNguluvi wávasufyaga avambuyeesu.
\v 3 Kwa lihuuvi, timeenye kiija uNguluvi wáwumbile uwulanga ni nyi kwa nsila ya kilogola iliswi. Ishiinu shina shiwonekha, shawumbwagwa kihuma kwa shina shisiwonekha.
\p
\v 4 Kwa lihuuvi, uAbeli wáhumyaga wunofu isadaakha kwa Nguluvi, kishila shina wáhumyaga uKayini. Kwa kiiva ya lihuuvi lyakwe, uNguluvi wámuvasaaga uAbeli kiiva muunu mugolofu, kwa kiposheela isadaakha yaakwe. Hata nda uAbeli wáfwisaga, leelo ilihuuvi lyakwe likiyitenekha kiiva shihwano shinofu kunyeesu mbakha iminsiyaano.\f + \fr 11:4 \xt Yimba mu litaafili lya Shiyanso 4:3-5.\f*
\p
\v 5 Kwa lihuuvi, uHenoki wátolwagwa kiluta kushaanya bila kiifwa. Wáyajilinkhanaga, kiiva uNguluvi wámutoolaga. AMayandikhwa aManofu gibedela kiija, pina akhandi asinatoolwe, akhandi ikimushendeefya uNguluvi.\f + \fr 11:5 \xt Yimba mu litaafili lya Shiyanso 5:24.\f*
\v 6 Kusiina umuunu yuna akwiliile kimushendeefya uNguluvi, nda asikimuhuviilila. Shila muunu yuna isakula kimufuunya uNguluvi, isakulwa kihuviilila kiija, uNguluvi akwali na kiija akhavapeela ulutono vala vina visakula kimumanya.
\p
\v 7 Kwa lihuuvi, uNuhu wámuyinatilaga uNguluvi pina wámupavilaga, kwa gina gakhandi gasinawoneshe. Baheene wáanosa ishipugo ishikhome mandu, kiija uNguluvi amukuluse umwene lumo na vaanu va mu nanda yaakwe na kivahiga avaanu va mu nyi. Kwa kiiva ya lihuuvi lyakwe, uNguluvi wámuvasisaaga uNuhu kiiva mugolofu pamwene.\f + \fr 11:7 \xt Yimba mu litaafili lya Shiyanso 6:11-22.\f*
\s Ilihuuvi lya Abulahamu ni shisafi shaakwe
\p
\v 8 Kwa lihuuvi, uAbulahamu wámuyinatilaga uNguluvi pina wámujovile kiija, awuushe mu nyi yaakwe, alute ku nyi yina uNguluvi wátahisaaga kimupeela. UAbulahamu wáhaamaga mu nyi iyo hata nda asikhandi ameenye kuna iiluta.\f + \fr 11:8 \xt Yimba mu litaafili lya Shiyanso 12:1-2.\f*
\v 9 Kwa lihuuvi, uAbulahamu wákhalaga mu nyi yila yina wátahisiwaagwa nu Nguluvi mu liheema, ngaja muhensa. Woope uIsaaka nu Yaakobo vina vaposheelaga ulutaahiso lulula ulwa nyi luna wátahisiwaagwa uAbulahamu, vakhalaga mu maheema.
\v 10 UAbulahamu wágahaga ndeeno, kwa kiiva akhandi iheepa kikhala mu lijumbi ilinofu kwa luhaavi loona. Ilijumbi ilyo, lilyene lina uNguluvi wáligulumilaga na kilisenga.
\p
\v 11 Kwa lihuuvi, uSaala\f + \fr 11:11 \fq Saala: \ft Uyo akhandi mudala wa Abulahamu. Yimba iliswi \fqa Abulahamu \ft mu Maswi aMahensa. \xt Yimba mu litaafili lya Shiyanso 18:11-14.\f* umudala wa Abulahamu wápelwagwa nu Nguluvi ingufu isa kiiva nu lwanda na kisava umwana, hata nda akhandi asipaapukha, khanji mugogolo. USaala akhandi ihuviilila kiija, uNguluvi muyinatifu kwa gina wátahisaaga.
\v 12 Ndeeno kwa nsila ya muunu yumo, uAbulahamu yuna akhandi mugogolo mandu,\f + \fr 11:12 \fq Akhandi mugogolo mandu: \ft Kwa Shiyunaani yiyandiikhwe, \fqa Akhandi ngaja afwile. \xt Yimba mu litaafili lya Shiyanso 17:19; 32:12.\f* vasawaagwa avaanu vinshi vina usikwiliile kivavasa, ngaja nondwe isa ku wulanga awu luhankha lwa mu bahali.
\p
\v 13 Avaanu woona awo vafwisaga pina vashaanali vihuviilila kiija, uNguluvi akhavapeela goona gina wátahisaaga. Leelo vasikhayanushiile gina uNguluvi wátahisaaga kivapeela, leelo kwa lihuuvi valwagaga ulutaahiso lwa Nguluvi lukwisiwa kumwandi na vagashendeevela. Aveene vakhandi vihuviilila kiija, vakhandi vahensa khanji vashila nsila mu nyi iyi.
\v 14 Avaanu vina vihuviilila ago, viwonensa bahawuvalafu kiija, visakula kiiva ni nyi iyinji, yina vakhava vakhaaya.
\v 15 Nda vave vihiiva ulwa nyi yaanave kuna vahumaga, ino ndi vaava vawuyile na kiluta kunyaanave.
\v 16 Leelo avaanu awo vakhandi vana lihaahi lya nyi inofu mandu iya kushaanya. Lulwene uNguluvi asiiwona nsoni, nda vikimutambula Nguluvi waanave, kwa kiiva avayandaliile ilijumbi kushaanya, avaanu awo.
\p
\v 17 Kwa lihuuvi, uAbulahamu wáyitikhaga kimuhumya umwanaakwe uIsaaka, kiiva shadanda pina uNguluvi wámujelaga. UAbulahamu yumwene yuna wáposheelaga ulutaahiso kihuma kwa Nguluvi, hata ndeeno wáyitiishe kimuhumya umwanaakwe yuna ali mwene duguli.\f + \fr 11:17 \xt Yimba mu litaafili lya Shiyanso 22:1-19.\f*
\v 18 UAbulahamu wágahile ndeeno hata yive uNguluvi akhandi amujoveele kiija, “Ishikholo shaakho shikhahuma kwa Isaaka.”\f + \fr 11:18 \xt Yimba mu litaafili lya Shiyanso 21:12.\f*
\v 19 UAbulahamu akhandi ihuviilila kiija, uNguluvi ana ngufu hata isa kimufyusa uIsaaka. Kwa nsila iyo, uAbulahamu wámuyanushilaga khanji uIsaaka, yuna mu mahiiva gaakwe akhandi afwile, leelo wáfyusiwaagwa.
\p
\v 20 Kwa lihuuvi, uIsaaka wávayimiliile avanaakwe uYaakobo nu Esawu kwa gina gakhawonekha kumwandi.\f + \fr 11:20 \xt Yimba mu litaafili lya Shiyanso 27:27-29; 39–40.\f*
\p
\v 21 Kwa lihuuvi, uYaakobo pina akhandi nkholeela kiifwa, wávayimililaga avaana vavili va Yusufu na kimufuunya uNguluvi, pina ayegamiile ulukwegu lwakwe ulwa kijendela.\f + \fr 11:21 \xt Yimba mu litaafili lya Shiyanso 48:15-16, 20. \f*
\p
\v 22 Kwa lihuuvi, uYusufu pina akhandi nkholeela kiifwa, wálogola kiija aVaisilaheli vakhahuma mu nyi ya Misili. Khanji wávalajisa kiija, vatoolaje amafupa gaakwe na kiluta nago kigasiila mu nyi ya Kanaani.\f + \fr 11:22 \xt Yimba mu litaafili lya Shiyanso 50:24-25; Kihuma 13:19.\f*
\s Ilihuuvi lya Musa
\p
\v 23 Kwa lihuuvi, avasafi va Musa vamufihaga uMusa meesi gatatu pina wásawaagwa. Vagahaga ndeeno kwa kiiva uMusa wásawaagwa munofu, vasikhatiilile kiyikhaana indaji ya mutwa uwa ku Misili, iya kivabuda avaana woona avagoosi aVaisilaheli.\f + \fr 11:23 \ft Yimba mu litaafili lya Kihuma 2:2-3.\f*
\v 24 Kwa lihuuvi, uMusa pina akhandi mukhome, wákhaanaga kiija umwene asili mwana wa mwali wa Falawo, umutwa wa nyi ya Misili.
\v 25 Umwene wáhagulaga kilava lumo na vaanu va Nguluvi, kulikho kiyishendeefya mu wunansi kwa luhaavi lufupi.
\v 26 UMusa wáwonaga kilava kwa kiiva ya Mukulusaaji,\f + \fr 11:26 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Kwa Shihebulaniya viija \fqa Mesiya\fqa*. AVayahuudi vatambulaga ilitaawa lya Mesiya kiija, yu muunu yuna wábagulwagwa nu Nguluvi. Khanji wátahisiwaagwa kifilikhwa kiiva Mukulusaaji kwa vaanu. Yimba iliswi \fqa Kilisito\fqa* mu Maswi aMahensa.\f* kuna wusi mandu kulikho kipata uwusi woona uwa mu nyi ya Misili. Wáwonaga ndeeno, kwa kiiva akhandi ihuviilila ulutono luna uNguluvi akhamupeela insiku isa kumwandi.
\p
\v 27 Kwa lihuuvi, uMusa wáwuukhaga mu nyi ya Misili bila kitiila inkhalasi ya mutwa uwa ku Misili. Umwene wágugumilaga kwa kiiva akhandi ngaja ikimwaga uNguluvi yuna asiwonekha kwa meeho.
\v 28 Kwa lihuuvi, uMusa wálajisa aVaisilaheli vagahe ishiwungo sha Pasaakha.\f + \fr 11:28 \fq Ishiwungo sha Pasaakha: \ft Yimba iliswi \fqa Pasaakha\fqa* mu Maswi aMahensa.\f* Wávalajisa aVaisilaheli vashinje inyana nkholo, idanda yaakwe vapashe mu mabaani ga malyango ga nanda saanave, pina iishila umalayikha wa mfwa, asikhavabudaga avanaakwe ava wutasi kisawa.\f + \fr 11:28 \xt Yimba mu litaafili lya Kihuma 12:7-13.\f*
\v 29 Kwa lihuuvi, aVaisilaheli valowokha ibahali ya Shamu kwa magulu, ngaja avaanu shina vijenda mu nyi inyuumu. Leelo aVamisili woope pina vilowokha, amalenga gavagubikha, vaafwa woona.\f + \fr 11:29 \xt Yimba mu litaafili lya Kihuma 14:21-31.\f*
\s Ilihuuvi lya vaanu avanji
\p
\v 30 Kwa lihuuvi, aVaisilaheli valupilimaga ulukeeke ulukhome ulwa mangʼanga ulwa lijumbi lya Yeliko kwa nsiku fungati, loope lwagwisaga.\f + \fr 11:30 \xt Yimba mu litaafili lya Yoshuwa 6:12-20.\f*
\p
\v 31 Kwa lihuuvi, uLahabu yuna akhandi washimaayi mushemi, yumwene yuna asikhafwile mu vaanu vala vina vakhandi vasikimuhuviilila uNguluvi. Asikhabudiilwe, kwa kiiva wávasajisaaga wunofu avatandilaaji aVaisilaheli.\f + \fr 11:31 \xt Yimba mu litaafili lya Yoshuwa 6:22-25.\f*
\p
\v 32 Omwe vahuvililaaji vayangu, wuli, nijove shihwana wuli? Loleela, nisiina uluhaavi ulwa kivataviilila ulwa lihuuvi lya Gidiyoni, Balaki, Samusoni, Yefuta, Dawudi nu Samweli na vakuwamalago avayine woona.
\v 33 Kwa lihuuvi, avaanu awo vavamenaga kwa wulugu, avatwa va nyi isinji. Vakhandi vilongosa kwa shiyooli na kiposheela gala gina uNguluvi wátahisaaga kivapeela. Khanji, avanji vakhandi ni ngufu isa kidinda amalomo ga nyalupala, sisikhavalemasaaga.
\v 34 Kwa lihuuvi, vakhandi viisimya umooto mukhali, vakhandi vikulukha kibudwa na valugu vaanave. Vasikhandi ni ngufu, leelo uNguluvi wávapeelaga ingufu isa kimena uwulugu na kivadaga avasulukhali, vina vakhandi viihuma mu nyi isinji.
\p
\v 35 Kwa lihuuvi, avashimaayi vamonga vavaposheelaga avaanu vaanave vina vafyukhaga kihuma kwa vina vafwile. Avanji vakhaanaga kidindulilwa kwa kiiva vawonaga lunofu kilava na kibudwa kulikho kimulekha uNguluvi. Vahuvililaga kiija uNguluvi akhavafyusa na kivapeela uwiikhasi uwunofu mandu.
\v 36 Avamonga vakhandi viyovelesewa na kitowa na majalidi. Avanji vakhandi viipinywa na manyololo na kidindilwa mu shifungo.
\v 37 Khanji avanji vakhandi viihudwa na mangʼanga, avanji vakhandi vidumulwa dumulwa na avanji vakhandi viibudwa kwa fimaaji fya wulugu. Avanji vakhandi vapiina na vifwala inkwembe isa nkholo ni sa mene, vakhandi vilafisiwa na kigahilwa amavi minshi.
\v 38 Avaanu awo vayulutikhaga ku mbanda na ku fidunda, vakhandi viikhala mu mongolo na mu malindi. Inyi yikhandi yisifwaya kiiva na vaanu ngaja awo.
\p
\v 39 Avaanu awo woona vakhandi vasufisiiwe kwa kiiva ya lihuuvi lyanave, leelo vasikhaposheelile gina uNguluvi wátahisaaga.
\v 40 UNguluvi wágahaga ndeeno, kwa kiiva akhandi atuyandaliile injowo inofu mandu, baheene awo lumo noose, tikwisiwe nu Nguluvi kwa gala gina wátahisaaga kitupeela.
\c 12
\s Kifwata ishihwano sha Yeesu
\p
\v 1 Ino, ose tina shipuga shikhome sha valunjikhaaji vina vatupiliime, ndeeno ose tifwataje ishihwano shaanave na tifiwuuse fyona fina fikitusivila kwa Kilisito na kiwulekha uwunansi wuna wukitugwisa. Khanji tijimbaje kisenga gina uNguluvi agaviishile pamwandi yeesu, ngaja muunu yuna imenana uluvilo kwa lugugumilo.
\v 2 Timuhonekhaje uYeesu, kwa kiiva yumwene yuna wátudindulilaga insila ya kimuhuviilila uNguluvi, khanji yumwene yuna ikitukhangasa inumbula, baheene tiyiteneshe kimuhuviilila uNguluvi mbakha kuwudugo. Umwene wágugumilaga kwa kiiva ya wushendeefu wuna wukhandi wuyinsa. Khanji asikhahiivile insoni iya kiifwa pa musalaaba. Lino akheele ulubali lwa liwokho ilya kundiilo pa shitengo sha shitwa sha Nguluvi, mu luvala ulwa lishima likhome mandu.
\p
\v 3 Hivililaji mandu uYeesu yuna wájimbaga mu gala gina vakhandi vikimukhaana avaanu avanansi, baheene kiija musaali mukhatale na kiyoolopwa.
\v 4 Hata nda mujimba kiwumena uwunansi, hata ndeeno mushaanali musinatovane uwulugu mbakha kikunula idanda yeenyu.
\v 5 Wuli, musamiilwe amaswi aga kivajinia inumbula gina uNguluvi akhandi ikivajovela omwe mu vanaakwe? UNguluvi akhajovile kiija,
\q “Owe lusawo lwangu, puliisa!
\q Usikhagasalaga gina uMutwa waakho ikikupavila.
\q Khanji khangalaga inumbula nda ikikukhajila.
\q
\v 6 Kiiva uMutwa uNguluvi ikimulafya umuunu yoyoona yuna iiganwa nu mwene.
\q Khanji uMutwa uNguluvi ikimulafya umuunu yoyoona yuna iyiitikhwa kiija lusawo lwakwe.”\f + \fr 12:5-6 \xt Yimba mu litaafili lya Mfitikho 3:11-12.\f*
\m
\v 7 Ino jimbaji pina uNguluvi ikivalafya. Iigaha ndeeno kwa kiiva omwe muli vanaakwe, kiiva kusiina umwana yoyoona yuna asiyoonywa nu wiihe.
\v 8 UNguluvi ikivalafya avanaakwe woona. Ndeeno nda uNguluvi asikivalafya, manyaji kiija omwe muli vayinsa nu mugongo, musili vanaakwe.
\v 9 Nda tikhandi tikivatiila avasafi veesu va mu nyi iyi vina vakhandi vikitulafya, wuli, tisisakulwa kimutiila mandu uNguluvi uWiheesu yuna ali kushaanya, baheene tive nu wuumi wa shiluta na shiluta?
\v 10 Avasafi veesu va mu nyi iyi, vikitulafya kwa luhaavi lufupi kilingana na shina vihiiva kiija lunofu. Leelo uNguluvi ikitulafya kwa kiiva yeesu yuuse, baheene tive lumo nawo mu wuvalafu waakwe.
\v 11 Kusiina umuunu yuna ishendeeva pina ilafisiwa, leelo isugumilwa. Leelo kuunyuma vala vina vayimanyiise kiiva ni ngʼoma nofu kwa nsila ya kilafisiwa, viiva nu wulindamafu na kisenga gina gisakulwa pa Nguluvi.
\p
\v 12 Ndeeno gajiniaji amawokho geenyu gina mawoto na mafugamilo geenyu gina gitetema, baheene muyiime wunofu.\f + \fr 12:12 \xt Yimba mu litaafili lya Isaaya 35:3.\f*
\v 13 Jendaji mu nsila sina sigolweshe, baheene shina shilema shisilaave shilemale, leelo shive shiipona.\f + \fr 12:13 \xt Yimba mu litaafili lya Mfitikho 4:26.\f*
\s Amapavilo kwa vahuvililaaji
\p
\v 14 Omwe vahuvililaaji vayangu, jimbaji kikhala kwa wulindamafu na vaanu woona. Khanji jimbaji kiiva vagolofu mu wiikhasi weenyu, kwa kiiva kusiina umuunu yuna akwiliile kimwaga uMutwa uNguluvi, nda asili mugolofu.
\v 15 Muveesaje meeho, baheene asikhaveesaga akwali umuunu uwa kigombola kipata ulusungu lwa Nguluvi. Asikhaveesaga akwali umuunu yuna ali ngaja ludela lukhali. Umuunu ngaja uyo, ikivalafya na kisishafula inumbula sa vaanu vinshi.
\v 16 Muveesaje meeho, baheene asikhaveesaga akwali munyeenyu umuunu yuna mushemi awu asikimutiila uNguluvi, ngaja uEsawu. Umwene wágusaaga uwukhome waakwe uwa kiiva mwana wa wutasi kisawa, kwa kiiva ya shakiilya sha gwalimo hela.\f + \fr 12:16 \xt Yimba mu litaafili lya Shiyanso 25:29-34.\f*
\v 17 Omwe mumeenye kiija, uEsawu akhandi isakula uwiihe amuyimiilile, leelo uwiihe wákhaanaga. Hata nda uEsawu wákhoolaga mandu, hata ndeeno uwiihe asikhamuyimiliile, kwa kiiva uEsawu wádiilaga kilambiisila.
\p
\v 18 Omwe musifishile mu shidunda ngaja isha Sinayi, shina aVaisilaheli vaali vakwiliile kishipyasa. Ishidunda isho shikhandi shiveekha umooto, shikhandi ni nshiisi nkhome nu gupepo guna gukutukha mandu.
\v 19 Khanji musifishile uluvala luna aVaisilaheli vapulikhaga pina imbeeta sikhoola ni shawuti nkhome ya Nguluvi. Pina vapulikhaga ishawuti yila, aVaisilaheli vatiilaga mandu, vamulomba mandu uMusa kiija, uNguluvi asikhalogolaga nawo khanji.\f + \fr 12:19 \xt Yimba mu litaafili lya Luuju lwa Ndaji 5:25-27 \f*
\v 20 Vatiilaga mandu kwa kiiva uNguluvi wálajisaaga kiija, “Hata nda inkhanu awu umuunu ikishiyambaasa ishidunda ishi, isakulwa kihudwa na mangʼanga mbakha kiifwa.”\f + \fr 12:20 \xt Yimba mu litaafili lya Kihuma 19:12-13.\f*
\v 21 Goona gina gawonekhaga mu shidunda, gavatisaaga mandu avaanu hata uMusa wáajova kiija, “Nitetema mandu kwa kiiva ya kitungumala.”\f + \fr 12:21 \xt Yimba mu litaafili lya Luuju lwa Ndaji 9:19.\f*
\p
\v 22 Leelo omwe mwafikha pa shidunda ishinji, ishidunda sha Sayuni,\f + \fr 12:22 \fq Ishidunda sha Sayuni: \ft Yimba iliswi \fqa Yelusalemu\fqa* mu Maswi aMahensa.\f* shisheene lijumbi lya ku Yelusalemu ilya kushaanya. Ilijumbi ilyo, lijumbi lya Nguluvi yuna muumi. Ukho avamalayikha vinshi mandu vakungaanile viishima kwa wushendeefu.
\v 23 Omwe mwafikha mu shipuga ishikhome isha vahuvililaaji woona, vina uNguluvi ikivatambula kiija vanaakwe va wutasi kisawa. Avahuvililaaji awo amataawa gaanave gayandiikhwe kushaanya. Mwafikha pa Nguluvi yuna Muhigaaji wa vaanu woona na pa vaanu avagolofu, vina vavalasiiwe nu Nguluvi.
\v 24 Omwe mwafikha kwa Yeesu yuna ikivalingaania avaanu nu Nguluvi mu Lufingo uLupya. Khanji mwafikha pa danda yaakwe yina yakunukhaga pa musalaaba kwa kiiva ya kisaajila uwunansi weesu, yisili ya kihombesa ngaja idanda ya Abeli.\f + \fr 12:24 \xt Yimba mu litaafili lya Shiyanso 4:10.\f*
\p
\v 25 Ndeeno, mumupulisaaje yuna ikivapavila. UNguluvi wávapeelaga ululawo lukhome avambuyeesu, kwa kiiva vakhandi vikhaana kimupuliisa uMusa, pina akhandi ikivapavila. Ose tisikulushe wuli, nda tisikimupuliisa uNguluvi, pina ikitupavila kihuma kushaanya?
\v 26 Uluhaavi lula pina uNguluvi ilogola mu shidunda sha Sinayi, inyi yoona yadegenkhaga. Leelo lino atahiise iija, “Nisiyidegense inyi, khanji nisiyidegensa nyi nyeene duguli, ila nawu wulanga.”\f + \fr 12:26 \xt Yimba mu litaafili lya Hagayi 2:6.\f*
\v 27 Iliswi ilyo lina liijova “khanji,” liwonensa bahawuvalafu kiija, ifiinu fyona fina uNguluvi wáfiwumbaga mu nyi iyi, fikhadegenkha na kiwuusiwa, baheene fisigale ifiinu fila fina fisikwiliile kidegenkha.
\v 28 Ndeeno, tive tikimuhonjesa uNguluvi kwa kiiva atuyitiishe kiija, tive pa Wutwa waakwe wuna wusidegenkha. Tive tikimufuunya uNguluvi kwa nsila yina yikimushendeefya, kwa kiyiyiisa na kwa lishima.
\v 29 Nilogola ndeeno, kwa kiiva uNguluvi weesu, ali ngaja mooto umukhali guna gulalisa khabisa.\f + \fr 12:29 \ft Yimba mu litaafili lya Luuju lwa Ndaji 4:24\f*
\c 13
\s Kimushendeefya uNguluvi
\p
\v 1 Yitenekhaji kiganana yuumwe kwa yuumwe ngaja shina yisakulwa kwa vahuvililaaji.
\v 2 Khanji yitenekhaji kivaposheela avahensa mu nanda seenyu, kwa kiiva kwa nsila ya kigaha ndeeno, avaanu vamonga vavasajisaaga avamalayikha va Nguluvi bila kimanya.
\v 3 Vakumbukhaji vala vina vadindiilwe mu shifungo, na yuumwe muve ngaja mudindiilwe lumo nawo. Vakumbukhaji vala vina viilava, na yuumwe muve ngaja mwilava lumo nawo.
\p
\v 4 Inoolana yisakulwa kitiilwa na vaanu woona, khanji umugoosi nu mudala vahegukhaje uwushemi, kwa kiiva uNguluvi akhavalafya avaanu woona vina viigaha uwushemi.
\v 5 Musikhaveesaji vapafu va kidobokha ihela, leelo mukwilanaje ni fiinu fina munafyo. Kiiva uNguluvi wálogolaga kiija, “Nisikulekha wala nisikusaamwa kaa.”\f + \fr 13:5 \xt Yimba mu litaafili lya Luuju lwa Ndaji 31:6, 8.\f*
\v 6 Lulwene tikwiliile kilogola bila kitiila kiija,
\q “UMutwa yumwene yuna ikinitanjilisa one,
\q nisitiila shoshoona.
\q Wuli, umuunu asinigahe shishi?”\f + \fr 13:6 \xt Yimba mu litaafili lya Sabuli 118:6.\f*
\p
\v 7 Vakumbukhaji avayimililaaji vala vina vakhandi vikivamanyisa iLiswi lya Nguluvi. Hiivaji insengo saanave sina vakhandi vikisisenga kihuma ulwamwandi, mbakha kuwudugo wa wiikhasi waanave na kimuhuviilila uNguluvi ngaja aveene shina vamuhuvililaga uNguluvi.
\v 8 UYeesu Kilisito asihambukha. Umwene ali ngaja shina akhandi ulwamwandi, uluhaavi ulu mbakha shiluta na shiluta.
\v 9 Musikhagayinatilaji amamanyiso aganji amahensa. Ulusungu lwa Nguluvi lukitupeela ingufu mu numbula seesu, leelo indaji sina sikhaana ifyakiilya, sisikivatanga shoshoona vina vikisiyinatila.
\p
\v 10 UYeesu shadanda sheesu. Avaanu vina vikiyitenekha kihumya ifyadanda mu liheema lya Vayahuudi, vasiyiitikhwa kiilya ishadanda shina ose tinasho.
\v 11 Kilingana ni ndaji sa Musa, umutambule umukhome akhandi itoola idanda ya nkhanu na kihumya aPanofu pa Panofu, baheene uNguluvi avasaajile avaanu uwunansi waanave. Leelo inyama sa nkhanu iso, akhandi itoola na kisinyaanya kunja ya luvala lula.
\v 12 Lulwene kiija, uYeesu woope wálavaga na kibudwa kunja ya shikwilo ishikhome sha lijumbi ilya Yelusalemu,\f + \fr 13:12 \fq Yelusalemu: \ft Yimba iliswi ili mu Maswi aMahensa.\f* baheene avagahe avaanu vave vabaagule vaakwe kwa nsila ya danda yaakwe.
\v 13 Ndeeno na yuuse timufwataje panja ya shikwilo isho isha lijumbi na kiyijimfilisa kiyegulwa, ngaja shina woope wáyijimfilisaaga.
\v 14 Tigahaje ndeeno kiiva mu nyi iyi tisiina ilijumbi lina lisigala shiluta na shiluta, leelo tiheepile kiluta kiyinjila mu lijumbi ilya kushaanya lina liyinsa.
\p
\v 15 Kwa kiiva ya Yeesu, tiyitenekhaje kimusufya uNguluvi, kiiva amaswi geesu gikilisufya ilitaawa lyakwe, ngaja sadaakha yina tikimuhumisa.
\v 16 Yitenekhaji kivatanga avayeenyu na kitanjilisania nawo ifiinu fina munafyo, kwa kiiva kigaha ndeeno, yiyeene sadaakha yina yikimushendeefya uNguluvi.
\p
\v 17 Vatiilaji avayimililaaji veenyu na kiyinatila gina vikivalajisa, kwa kiiva lulwene luna vikiyitenekha kivasunga omwe bila kikhatala. Aveene vasitaviilile insengo saanave pa Nguluvi. Ndeeno vatiilaji, baheene vave visenga insengo yaanave kwa wushendeefu. Kiiva nda musikivatiila, vasiive visenga insengo kwa kisugumilwa, insengo yaanave iyo yisiiva yikivatanga omwe shoshoona.
\v 18 Yitenekhaji kitufuunyila. Tina shiyooli kiija, inumbula seesu sisikituhiga lyolyona kwa kiiva, tijimba kisenga gina ga wugolofu kwa vaanu woona.
\v 19 Nilomba munifunyilaje kwa Nguluvi, baheene anitinie nyangu kunyeenyu.
\s Amaswi aga wudugo
\p
\v 20 UNguluvi yuna ikitupeela uwulindamafu, yuna wámufyusaaga uMutwa weesu uYeesu, uMudimaaji uMukhome wa nkholo, kwa kiiva wákunulaga idanda yaakwe yina yiijinia ulufingo lwa shiluta na shiluta,
\v 21 umwene ayiteneshe kivapeela ingufu isa kisenga insengo soona, sina isakula musisenje. Khanji agahe mu numbula seenyu gina gikimushendeefya, kwa nsila ya Yeesu Kilisito. Umwene atupikhwe shiluta na shiluta! Amina.
\p
\v 22 Omwe vahuvililaaji vayangu, nikivalomba mandu mugayinatile amaswi ga kivakhangasa inumbula, gina navayandishila kwa wufupi mu balula iyi.
\v 23 Nisakula mumanye kiija, umuhuvililaaji muyeesu uTimoteo, wádindulilwa mu shifungo. Nda ayinse nyangu panu pina nikwali, nikhayinsa nawo kunyeenyu, baheene tivahunjile.
\p
\v 24 Muvahunjilaje avayimililaaji woona na vahuvililaaji woona vina munawo ukho. Avahuvililaaji kihuma mu nyi ya Italiya, vikivahunjila.
\v 25 Imota ya Mutwa uYeesu, yive lumo noomwe woona.
