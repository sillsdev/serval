\id MAT - Sangu Bible Translation
\rem Consultant Checked July 2016 by Enoch Wandera
\h Mataayo
\toc2 Mataayo
\toc1 IMola iNofu ya Yeesu Kilisito ngaja shina yayandiikhwe nu Mataayo
\mt2 IMola iNofu ya Yeesu Kilisito
\mt3 ngaja shina yayandiikhwe nu
\mt1 Mataayo
\imt Imola yina yilongola
\ip UMataayo akhandi munyaayumo mu vanandeje ishumi na vavili va Yeesu. Ulugulumilo lwa kiyandikha ilitaafili ili lukhandi kivakuviilisa aVayahuudi kiija, uYeesu Mukulusaaji (Mesiya) yuna uNguluvi wátahisaaga kimufilikha kuveene. Lulwene uMataayo muwutasi wa litaafili ili, iitala kiyandikha ishikholo sha Yeesu. Mu litaafili ili uMataayo iijova kiija, kishilila kwa Yeesu gasenjekhaga goona gina vagajovaga avakuwamalago ava Lufingo uLukuulu. Khanji uMataayo ikuviilisa kiija, uWutwa wa Nguluvi wa vaanu va nyi soona, vina vamusetushiile uNguluvi.
\ip Ilitaafili ili likitujovela ulwa wiikhasi wa Yeesu kihuma uwutasi mbakha uwudugo. Lulwene kiija kiyansisa kisawa kwa mwene, uwutwiniaji na kijelwa nu Shetaani. Khanji ikitujovela insengo yaakwe iya kikhoma, amamanyiso na kiponia avaanu ku nyi ya Galilaya. Itaviilila ulushuulo lwa Yeesu kihuma ku Galilaya mbakha ku Yelusalemu, na gina gawonekhaga mu lijuma lya wudugo wa wiikhasi waakwe mu nyi. Ilitaafili ili limaliisisa kitaviilila imola ya kikhomeelelwa pa musalaaba na kifyukha kwa Yeesu. Khanji limaliisisa ni ndaji inkhome kwa vahuvililaaji iya kivakhoma avaanu mu nyi soona, kiija vave vamanyisiwa va Yeesu.
\tr \th1 Umulyango \th2 Gina gakwali mu litaafili ili
\tr \tc1 1:1–2:23 \tc2 Kisawa kwa Yeesu
\tr \tc1 3:1–4:25 \tc2 UYeesu itwinisiwa na iyansa kikhoma
\tr \tc1 5:1–7:34 \tc2 Amamanyiso ga Yeesu ku shidunda
\tr \tc1 8:1–9:38\tc2 UYeesu ikivaponia avaanu vinshi na kimanyisa amamanyiso amapya
\tr \tc1 10:1–12:50\tc2 UYeesu ikivafilikha avamanyisiwa, na kikhaanania na Vafalisaayo
\tr \tc1 13:1–19:30\tc2 UYeesu imanyisa aga Wutwa wa Nguluvi
\tr \tc1 20:1–21:46\tc2 UYeesu iyinjila mu Yelusalemu, na kiyinjila mu nanda imbaagule iya kifuunyila
\tr \tc1 22:1–23:39\tc2 UYeesu iwonensa uwutawulilwa waakwe
\tr \tc1 24:1–25:46\tc2 UYeesu ilogola ulwa lisiku ilya wudugo
\tr \tc1 26:1–27:66\tc2 Kiifwa kwa Yeesu
\tr \tc1 28:1-20\tc2 Kifyukha kwa Yeesu
\c 1
\s Ishikholo sha Yeesu Kilisito
\r (Luuka 3:23-38)
\p
\v 1 Isi mola sa mataawa ga shikholo sha Yeesu Kilisito,\f + \fr 1:1 \fq Kilisito: \ft Liswi lya Shiyunaani. Kwa Shihebulaniya viija \fqa Mesiya\fqa*. Yimba iliswi \fqa Kilisito\fqa* mu Maswi aMahensa. \f* yuna wáhumile mu shikholo sha mutwa uDawudi\f + \fr 1:1 \fq Mutwa uDawudi: \ft Yimba iliswi \fqa Dawudi\fqa* mu Maswi aMahensa.\f* na mu shikholo sha Abulahamu.
\b
\li1
\v 2 UAbulahamu wámusavile uIsaaka,
\li2 uIsaaka wámusavile uYaakobo,
\li2 uYaakobo wámusavile uYuuda na valukholo lwakwe.
\li2
\v 3 UYuuda wámusavile uPeleesi nu Seela kwa Tamaali.
\li2 UPeleesi wámusavile uHesiloni,
\li2 uHesiloni wámusavile uAlaamu,
\li2
\v 4 uAlaamu wámusavile uAminadabu,
\li2 uAminadabu wámusavile uNashoni,
\li2 uNashoni wámusavile uSalumooni,
\li2
\v 5 uSalumooni wámusavile uBowasi kwa Lahabu,
\li2 uBowasi wámusavile uObedi kwa Luutu,
\li2 uObedi wámusavile uYeese,
\li2
\v 6 uYeese wámusavile umutwa uDawudi.
\b
\li1 UDawudi wámusavile uSelemaani kwa washimaayi yuna akhandi mudala wa Uliya.\f + \fr 1:6 \fq Mudala wa Uliya: \ft Ilitaawa lyakwe yu \fqa Batisheeba\fqa*. \xt Yimba mu litaafili lya 2 Samweli 12:24-25.\f*
\li2
\v 7 USelemaani wámusavile uLehobowamu,
\li2 uLehobowamu wámusavile uAbiya,
\li2 uAbiya wámusavile uAsa,
\li2
\v 8 uAsa wámusavile uYehoshafati.
\li2 UYehoshafati wámusavile uYolamu,
\li2 uYolamu wámusavile uUsiya,
\li2
\v 9 uUsiya wámusavile uYotamu,
\li2 uYotamu wámusavile uAhasi,
\li2 uAhasi wámusavile uHesekiya,
\li2
\v 10 uHesekiya wámusavile uManaase,
\li2 uManaase wámusavile uAmoni,
\li2 woope uAmoni wámusavile uYosiya.
\li2
\v 11 UYosiya wámusavile uYekoniya na valukholo lwakwe kwa luhaavi luna avaanu va Babeeli\f + \fr 1:11 \fq Babeeli: \ft Yimba iliswi ili mu Maswi aMahensa.\f* vavagalulaga aVaisilaheli na kiluta nawo mu nyi yaanave.
\b
\li1
\v 12 Vaganile kitwalwa kula,
\li2 uYekoniya wámusavile uSheyalitiheli,
\li2 uSheyalitiheli wámusavile uSelubabeeli,
\li2
\v 13 uSelubabeeli wámusavile uAbihuudi,
\li2 uAbihuudi wámusavile uEliyakimu,
\li2 uEliyakimu wámusavile uAsoli.
\li2
\v 14 Nayu Asoli wámusavile uSadoki,
\li2 uSadoki wámusavile uAkimu,
\li2 uAkimu wámusavile uEliyudi,
\li2
\v 15 uEliyudi wámusavile uEliyesaali,
\li2 uEliyesaali wámusavile uMataani,
\li2 woope uMataani wámusavile uYaakobo.
\li2
\v 16 UYaakobo wámusavile uYusufu umugoosi wa Maliya.
\li2 UMaliya yumwene wámusavile uYeesu, uMukulusaaji yuna uNguluvi wátahisaaga kimufilikha.\f + \fr 1:16 \fq UMukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Kwa Shihebulaniya viija \fqa Mesiya\fqa*. AVayahuudi vatambulaga ilitaawa lya Mesiya kiija, yu muunu yuna wábagulwagwa nu Nguluvi. Khanji wátahisiwaagwa kifilikhwa kiiva Mukulusaaji kwa vaanu. Yimba iliswi \fqa Kilisito\fqa* mu Maswi aMahensa. \f*
\b
\p
\v 17 Kiyansa uAbulahamu mbakha kifikha kwa mutwa uDawudi kukhandi ni fikholo ishumi na fina (14). Khanji, kiyansa uDawudi mbakha kifikha mu luhaavi luna avaanu va Babeeli vavahamyaga aVaisilaheli mu nyi yaanave, kukhandi ni fikholo ifinji ishumi na fina (14). Khanji, kiyansa uluhaavi luna vavahamyaga mbakha kifikha kisawa kwa Kilisito, kukhandi ni fikholo ifinji ishumi na fina (14).
\s Kisawa kwa Yeesu Kilisito
\r (Luuka 2:1-7)
\p
\v 18 Kisawa kwa Yeesu Kilisito kukhandi ndeeni, umaayi waakwe yuna itambulwa Maliya, akhandi abanyiilwe nu Yusufu. Pina vasinatangaane, uMaliya wáwonekhaga kiija ana lwanda luna wápataga kwa ngufu sa Numbula uMunofu.\f + \fr 1:18 \fq Numbula uMunofu: \ft Yimba iliswi ili mu Maswi aMahensa.\f*
\v 19 UYusufu akhandi mugolofu kwa Nguluvi, leelo asikhandi isakula kiija amuyegule uMaliya.\f + \fr 1:19 \ft Kilingana ni ngʼoma sa Vayahuudi, umudiimi nda amubaanyile umuhinja vijovaga kiija amutoolile. Leelo vakhandi viheepana kwa mwakha goona, baheene vatoolane. Uluhaavi loona ulo, vasikhandi viyiitikhwa kikhala lumo mbakha pina vatoolana. Kimulekha yuna akhandi abanyiilwe, kukhandi ngaja kimupeela ibalula iya kimulekha. \f*
\p
\v 20 Pina akhandi ihiiva ago, umalayikha\f + \fr 1:20 \fq Umalayikha: \ft Yimba iliswi \fqa Malayikha\fqa* mu Maswi aMahensa.\f* wa Mutwa\f + \fr 1:20 \fq Mutwa: \ft Yimba iliswi ili mu Maswi aMahensa.\f* uNguluvi wámuyinsila mu malooto. Umalayikha yula wámujovela wáaja, “Wee Yusufu, lusawo lwa mutwa uDawudi, usikhatiilaga kimutoola uMaliya kwa kiiva ulwanda luna analo apatile kwa ngufu sa Numbula uMunofu.
\v 21 Asiisave umwana umudiimi, usimupeele ilitaawa lyakwe Yeesu,\f + \fr 1:21 \fq Yeesu: \ft Uluganulo lwakwe, \fqa uMutwa uNguluvi ikulusa.\f* kwa kiiva akhavakulusa avaanu vaakwe mu wunansi waanave.”
\p
\v 22 Goona ago gasenjekhaga ndeeno, baheene iliswi lila likwilane lina uMutwa uNguluvi wálilogolaga kwa nsila ya mukuwamalago waakwe kiija,
\q
\v 23 “Loleela, umuhinja umukusi yuna asinatangaanaje nu mugoosi, asiive nu lwanda!
\q Khanji asimusave umwana mudiimi!
\q Baheene mukhamupeela umwana uyo ilitaawa lyakwe Imanuweli.”\f + \fr 1:23 \xt Yimba mu litaafili lya Isaaya 7:14.\f*
\m Uluganulo lwa litaawa ilyo kiija, “UNguluvi ali lumo noose.”
\p
\v 24 Woope uYusufu wáganile kilamukha, wágahaga ngaja umalayikha wa Mutwa uNguluvi shina wámujovelaga, wámutoola uMaliya kiiva mudala waakwe.
\v 25 Leelo, vasikhajendile lumo mbakha pina uMaliya wámusavaga umwana umudiimi. Baheene uYusufu wámutambulila umwana uyo ilitaawa lyakwe Yeesu.
\c 2
\s Avamanyi va nondwe viiluta kimufuunya uYeesu
\p
\v 1 UYeesu wásawaagwa mu lijumbi lya Betelehemu, mu nyi ya Yudeya, mu luhaavi luna umutwa uHelode akhandi atemile. Lino mu luhaavi ulo, mu lijumbi lya ku Yelusalemu,\f + \fr 2:1 \fq Yelusalemu: \ft Yimba iliswi ili mu Maswi aMahensa.\f* vahumaga avamanyi va nondwe vina vahumile kunena.
\v 2 Avamanyi va nondwe vala vavaposaaga avaanu vaajova, “Ali kwi, uMutwa wa Vayahuudi, yuna wáasawa? Taamanya kiija wáasawa, kiiva tayaaga inondwe yaakwe yihumile kunena. Lino kwa kiiva ya ilyo, lulwene tiyinsile kimufuunya.”\fig |CN01629c.jpg|col||Cook|Avamanyi va nondwe|2:2\fig*
\p
\v 3 Umutwa uHelode pina wápulikhaga injowo iso, samulafyaga mandu mu numbula yaakwe lumo na vaanu woona va mu Yelusalemu.
\v 4 Baheene wávakungaania avatambule avakhome\f + \fr 2:4 \fq Avatambule avakhome: \ft Yimba iliswi \fqa Vatambule\fqa* mu Maswi aMahensa.\f* na vamanyisaaji va ndaji sa Musa,\f + \fr 2:4 \fq Vamanyisaaji va ndaji sa Musa: \ft Yimba iliswi ili mu Maswi aMahensa. \f* wávaposa wáaja, “UMukulusaaji,\f + \fr 2:4 \fq UMukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa.\f* asiisawe kwi?”
\v 5 Woope vamugomosesa vaajova, “Asiisawe mu lijumbi lya Betelehemu, mu nyi ya Yudeya. Ago gageene gina gayandiikhwe nu mukuwamalago kiija,
\b
\q
\v 6 ‘Owe lijumbi lya Betelehemu, yuna uli wa mu nyi ya Yuuda,
\q usili wa kisalwa hata padoodo
\q mu wulongosi wa nyi ya Yuuda!
\q Kwa kiiva umulongosaaji akhahuma kunyaakho
\q yuna akhavadiima avaanu vangu va Isilaheli.’\f + \fr 2:6 \xt Yimba mu litaafili lya Mikha 5:2.\f*”
\b
\p
\v 7 Baheene uHelode wávashemeela avamanyi va nondwe vala kwa mbuusa, baheene vayinse vamutaviilile shiyooli uluhaavi luna vayaagaga inondwe yila.
\v 8 Kuwudugo, wávafilikha ku Betelehemu, wávajovelaga wáaja, “Luti museese wunofu, mbakha mumanye kuna akwali umwana uyo. Baheene nda mumwaje, muyinse munitaviilile nyangu, na yuune nilute nimufuunye.”
\p
\v 9 Avamanyi va nondwe vala, vaganile kipulikha amaswi ga mutwa uHelode, vawuukha. Loleela inondwe yila yina yatalaga kiwonekha pina yidibula, yikhandi yivalongwele, yayiimaga pashaanya pina umwana yula akhandi.
\v 10 Pina vayaagaga inondwe yila, vashendeevile mandu.
\v 11 Baheene vayinjila mu nanda, vamwaga umwana ali nu maayi waakwe uMaliya, vafugama panyaakwe, vamufuunya. Vahudula ifiduvaji, vaahumya kwa mwana isahaabu, ifya kitinshilisa na mafuta ga kinunshilila.
\p
\v 12 Kuwudugo uNguluvi wávapavila mu malooto kiija, vasikhatinaga khanji kwa Helode. Vaawuya ku nyi yaanave kwa kishila insila iyinji.
\s Kisijila ku nyi ya Misili
\p
\v 13 Pina vawuukha avamanyi va nondwe vala, umalayikha wa Mutwa uNguluvi wámutwiwushilaga uYusufu mu malooto, wámujovela wáaja, “Lamukha, umutoole umwana nu maayi waakwe, musijile ku nyi ya Misili. Nikikulajisa ndeeni, kwa kiiva uHelode asiyinse kimusakula umwana uyo amubude. Lino musigalaje kukula mbakha uluhaavi luna nikhayinsa kivajovela kiija mutine.”
\p
\v 14 Ndeeno uYusufu wálamukha paashilo, wámutoola umwana nu maayi waakwe wáaluta ku Misili.
\v 15 Wásigala kukula mbakha pina uHelode wáfwisaga. Goona ago gasenjekhaga ndeeno, baheene iliswi lila likwilane lina uMutwa wálilogolaga kwa nsila ya mukuwamalago waakwe kiija, “Namushemeelaga umwanangu kihuma ku Misili.”\f + \fr 2:15 \xt Yimba mu litaafili lya Hoseya 11:1.\f*
\s Avaana avadiimi ava ku Betelehemu viibudwa
\p
\v 16 UHelode wáganaga kimanya kiija avamanyi va nondwe vala vamujanjilisa, wákhalalaga mandu. Baheene wálajisa kiija, avaana avadiimi woona kiyansa avashaali mbakha kijela maakha gavili, ava mu Betelehemu na va mu majumbi aganji gina gali mulubali, vabudwe. Wágahaga ndeeno kihuma uluhaavi lula luna akhandi ajoveelwe na vamanyi va nondwe mbakha uluhaavi luna ilamula kiija, vabudwe.
\v 17 Ndeeno shilushwali iliswi lyakwilanaga lina uNguluvi wálilogolaga kwa nsila ya mukuwamalago uYelemiya kiija,
\b
\q
\v 18 “Ishawuti nkhome yapulisikhaga mu lijumbi lya Lama.
\q Ishawuti iyi yikhandi ya Laheli ikivakhoolela avanaakwe,
\q khanji, ikhaana kisisimisiwa,
\q kwa kiiva avanaakwe vakwasiina khanji.”\f + \fr 2:18 \xt Yimba mu litaafili lya Yelemiya 31:15.\f*
\s Kitina kihuma ku nyi ya Misili
\p
\v 19 UHelode wáganile kiifwa, umalayikha wa Mutwa uNguluvi wámutwiwushilaga uYusufu mu malooto khanji kula ku Misili,
\v 20 wámujovela wáaja, “Lamukha, umutoole umwana nu maayi waakwe, uwuye mu nyi ya Isilaheli kwa kiiva vala vina vakhandi visakula kimubuda umwana uyo, vafwisaga.”
\p
\v 21 Baheene uYusufu wáwuukha, wámutoola umwana nu maayi waakwe, vaawuya mu nyi ya Isilaheli.
\v 22 Leelo uYusufu wápulikhaga kiija, uAlikelawo yumwene yuna ilongosa inyi ya Yudeya kipyanila pa wiihe uHelode. Kwa kiiva ya mola iso, wátiilaga kiluta kula. Baheene uNguluvi wámupavila mu malooto, wáwuukhaga wáaluta mu nyi ya Galilaya.
\v 23 Wáaluta kikhala mu lijumbi lya Nasaleti. Ndeeno shilushwali iliswi lyakwilanaga lina uNguluvi wálilogolaga kwa nsila ya vakuwamalago kiija, “Akhava itambulwa, Munasaleti.”
\c 3
\s UYohana uMutwiniaji iikhoma ku lunyikha
\r (Maluko 1:1-8; Luuka 3:1-18; Yohana 1:19-28)
\p
\v 1 Uluhaavi lula uYeesu pina akhandi ashaanali ali ku Nasaleti, wáali akwali umuunu yumonga yuna itambulwagwa Yohana Mutwiniaji. Umuunu uyo wáwoneeshe ku lunyikha lwa nyi ya Yudeya. Akhandi iikhoma iijova,
\v 2 “Lambisilaji uwunansi weenyu, kwa kiiva uWutwa wa Nguluvi\f + \fr 3:2 \fq UWutwa wa Nguluvi: \ft Kwa Shiyunaani yiyandiikhwe, \fqa uWutwa wa kushaanya\fqa*. UMataayo wájesaaga kikwepa kitambula iliswi \fqa Nguluvi\fqa* kwa kiiva aVayahuudi vatiilaga kilitambula iliswi ili. Lulwene uMataayo ayandiishe, \fqa Wutwa wa kushaanya\fqa*. Leelo ose tiyandiishe, \fqa Wutwa wa Nguluvi\fqa*. Yimba iliswi ili mu Maswi aMahensa.\f* wahejeela kunyeenyu.”
\v 3 UYohana yumwene yuna akhandi iijowa nu mukuwamalago uIsaaya kiija,
\b
\q “Ishawuti ya muunu yipuliisikha mu lunyikha yiija,
\q ‘Mumunosesaaje uMutwa insila yaakwe
\q na kimugolosesa muna akhashila.’”\f + \fr 3:3 \xt Yimba mu litaafili lya Isaaya 40:3.\f*
\b
\p
\v 4 Amenda ga Yohana gakhandi gatendiilwe kwa waaji wa ngamiya, akhandi ikiyipinya ulukhova lwa nkwembe mu shigudi\f + \fr 3:4 \ft Umwenda guna akhandi ifwala uYohana, gukhandi guhwaneene nu mwenda ugwa mukuwamalago uEliya. \xt Yimba mu litaafili lya 2 Vatwa 1:8.\f* na kiilya inkumbi nu wuushi uwa mu lihakha.
\v 5 Avaanu kihuma ku Yelusalemu na ku mbali soona isa nyi ya Yudeya, na mu mbali soona isa mukhoga gwa Yolodani,
\v 6 vamulutiile uYohana. Vakhandi vilambiisila uwunansi waanave, woope akhandi ikivatwinia mu mukhoga gwa Yolodani.
\p
\v 7 Leelo uYohana wáganaga kivaaga aVafalisaayo\f + \fr 3:7 \fq AVafalisaayo: \ft Yimba iliswi \fqa Vafalisaayo\fqa* mu Maswi aMahensa.\f* na Vasadukaayo,\f + \fr 3:7 \fq Vasadukaayo: \ft Yimba iliswi ili mu Maswi aMahensa.\f* vikimuyinsila kwa winshi kiija avatwinie, uYohana wávajovela kiija, “Omwe muna muli vaana va njokha! Musikhahegukha uwuhigo kihuma kwa Nguluvi pina mulambiisila kwa wumyansi.
\v 8 Leelo injendo seenyu siwonensaaje kiija, mwalambiisila uwunansi weenyu.
\v 9 Musikhahiivaji kiija, ‘Takulukha kwa kiiva tili shisafi sha Abulahamu.’\f + \fr 3:9 \fq Abulahamu: \ft Yimba iliswi ili mu Maswi aMahensa.\f* Shiyooli nikivajovela, uNguluvi akwiliile kiseetula amangʼanga aga, kiiva vaana va Abulahamu!
\v 10 Lino, uwuhigo wa Nguluvi waafikha, ngaja muunu yuna akheete inemo ayipinyile kidumula amapishi. Ilipishi lina lisiikhoma amakhomo amanofu, lidumulwa na kitaagwa mu mooto.
\p
\v 11 “One nikivatwinia kwa malenga kiwonensa kiija mwalambiisila uwunansi weenyu, leelo kunyuma yangu iyinsa uyunji, umunya ngufu kishila one, yuna nisikwiliile kiiva muvanda waakwe wa kisumula indaatu saakwe. Uyo yumwene akhavatwinia kwa Numbula uMunofu nu mooto.
\v 12 Umwene akhavabagulania avagolofu na vanansi, ngaja umuunu pina iyeleelula ingano pa luuga, ikungaania ingano yaakwe na kiyiviikha mu shihenje. Leelo amapweleelo ikiganyaanya mu mooto gwa shiluta.”\fig |CN01655c.jpg|col||Cook|Umuunu yuna iyeleelula ingano pa luuga|3:12\fig*
\s Kitwinisiwa kwa Yeesu
\r (Maluko 1:9-11; Luuka 3:21-22)
\p
\v 13 Uluhaavi ulo, pina uYohana itwiniaga, uYeesu wáhumile ku nyi ya Galilaya na kiluta ku mukhoga gwa Yolodani, kiija atwinisiwe nu Yohana.
\v 14 Leelo uYohana wájelaga kiija akhaane, wámujovela uYeesu wáaja, “One nisakulwa kitwinisiwa noowe, lino kwashi owe wiyinsa kunyangu?”
\v 15 UYeesu wámugomosesa wáaja, “Gahaga lino, kwa kiiva tisakulwa tigahe goona gina uNguluvi isakula.” Baheene uYohana wáyiitikha, wámutwinia.
\p
\v 16 UYeesu wáganile kitwinisiwa, baaho wáahuma mu malenga, wáawona uwulanga widindukha, nayu Numbula wa Nguluvi iyiikha pamwene kwa shihwano sha nkunda.
\v 17 Baheene iliswi lyapuliisikha kihuma kushaanya liija, “Uyu yu Lusawo lwangu,\f + \fr 3:17 \fq Lusawo lwangu: \ft Yimba iliswi \fqa Lusawo lwa Nguluvi\fqa* mu Maswi aMahensa. \f* yuna nimuganile na ikinishendeefya.”
\c 4
\s UYeesu iijelwa nu Shetaani
\r (Maluko 1:12-13; Luuka 4:1-13)
\p
\v 1 Baheene uYeesu wálungamisiwa nu Numbula uMunofu kiluta ku lunyikha kiija, ajelwe nu Shetaani.\f + \fr 4:1 \fq Shetaani: \ft Yimba iliswi ili mu Maswi aMahensa.\f*
\v 2 UYeesu wámalile ukho nsiku mashumi gana ishilo ni shiminsi, iilekha kiilya,\f + \fr 4:2 \fq Iilekha kiilya: \ft Yimba iliswi \fqa Kilekha kiilya\fqa* mu Maswi aMahensa. \f* kuwudugo injala yamuluma.
\v 3 Baheene uShetaani wáaluta kimujela uYeesu wáaja, “Owe nda uli Lusawo lwa Nguluvi, gajova amangʼanga aga gaseetushe gave makhaate.”
\v 4 UYeesu wámugomosesa wáaja, “Mu Mayandikhwa aManofu yiyandiikhwe kiija,
\q ‘Ishakiilya sheene shisikimugaha umuunu kiiva muumi,
\q leelo iiva muumi kwa liswi lyolyona lina liihuma kwa Nguluvi.’\f + \fr 4:4 \xt Yimba mu litaafili lya Luuju lwa Ndaji 8:3.\f*”
\p
\v 5 Baheene uShetaani wámulungamya uYeesu ku lijumbi ilibaagule ilya Yelusalemu, wámutwala uluvala ulwa pashaanya mandu pa nanda imbaagule iya kifuunyila.\f + \fr 4:5 \fq Nanda imbaagule iya kifuunyila: \ft Yimba iliswi ili mu Maswi aMahensa.\f*
\v 6 UShetaani wámujovela wáaja, “Owe, nda uli Lusawo lwa Nguluvi, yigwisa pansi, kwa kiiva mu Mayandikhwa aManofu yiyandiikhwe kiija,
\q ‘UNguluvi asivafilishe avamalayikha vaakwe vakuyangalile,
\q woope vasikuyanshe mu mawokho gaanave,
\q uleshe kigwila pa lingʼanga na kitesekha.’\f + \fr 4:6 \xt Yimba mu litaafili lya Sabuli 91:11-12.\f*”
\p
\v 7 UYeesu woope wáaja, “Loleela, khanji mu Mayandikhwa aManofu yiyandiikhwe kiija, ‘Usikhamujelaga uMutwa uNguluvi waakho.’\f + \fr 4:7 \xt Yimba mu litaafili lya Luuju lwa Ndaji 6:16.\f*”
\p
\v 8 Kuwudugo, uShetaani wámutwala uYeesu kushaanya mandu ku shidunda, wámuwonensa uwutwa wa nyi soona nu wutupikho waakwe,
\v 9 wámujovela wáaja, “Nda unifugamile na kinifuunya, nisikupeele goona aga.”
\v 10 UYeesu woope wáaja, “Wee Shetaani, wuukha apa! Loleela, mu Mayandikhwa aManofu yiyandiikhwe kiija,
\q ‘Umufuunyaje uMutwa uNguluvi waakho.
\q Khanji, umusenjelaje mwene duguli.’\f + \fr 4:10 \xt Yimba mu litaafili lya Luuju lwa Ndaji 6:13.\f*”
\p
\v 11 Baheene uShetaani wámulekha uYeesu, baaho avamalayikha va Nguluvi vayinsa kimusunga.
\s UYeesu iyansa insengo yaakwe ku Galilaya
\r (Maluko 1:14-15; Luuka 4:14-15)
\p
\v 12 UYeesu wáganile kipulikha kiija uYohana uMutwiniaji wádindiilwe mu shifungo, wáatina ku Galilaya.
\v 13 Pina wáali ku Galilaya, uYeesu wáwuushile mu lijumbi lya Nasaleti na kiluta ku lijumbi lya Kapelinawumu. Ilijumbi lya Kapelinawumu likhandi lili mu mbalamo ya lilamba ilikhome ilya Galilaya, nkholeela ni nsala ya nyi iya Sabulooni ni ya Nafutaali.
\v 14 Gasenjekhaga ndeeno, baheene iliswi lila likwilane lina uNguluvi wálogwele kwa nsila ya mukuwamalago uIsaaya kiija,
\q
\v 15 “Inyi iya Sabulooni ni ya Nafutaali,
\q sili ku nsila ya kiluta ku bahali,
\q ku mwambwa ya mukhoga gwa Yolodani.
\q Luvala lwa Galilaya, kula kukwene kuna viikhala
\q avaanu vina vasili Vayahuudi.
\q
\v 16 Avaanu vala vina viikhala mu nshiisi,
\q valwaga ulumuli lukhome,
\q na vina viikhala mu nyi ya nshiisi ya mfwa,
\q ulumuli ulwa lwamilaawu lwavamulishila.”\f + \fr 4:15-16 \xt Yimba mu litaafili lya Isaaya 9:1-2.\f*
\p
\v 17 Kihuma uluhaavi lula, uYeesu wáyansiise kikhoma iijova, “Lambisilaji uwunansi weenyu, kwa kiiva uWutwa wa Nguluvi wahejeela kunyeenyu.”
\s UYeesu ikivabaagula avamanyisiwa ava wutasi
\r (Maluko 1:14-20; Luuka 5:1-11)
\p
\v 18 UYeesu wáfikhaga ku lilamba ilikhome ilya Galilaya. Pina akhandi iishila mulubali, wávaajile avalova nswi uSimoni, yuna akhandi itambulwa Petulo nu maame uAndeleya. Vavili awo vakhandi viilova inswi nu waafu mu malenga.
\v 19 UYeesu wávashemeelile wávajovela, “Munifwataje, kiyansisa lino nikivapeela insengo iya kilova avaanu.”\f + \fr 4:19 \fq Kilova avaanu: \ft Uluganulo lwakwe, kivakhoma avaanu iMola iNofu na kivagaha vamuhuviilile uYeesu. \f*
\v 20 Baaho, vasilekha inyaafu saanave, vayansa kimufwata.
\p
\v 21 UYeesu wálutile pamwandi padoodo, wávaajile uYaakobo nu lukholo lwakwe uYohana. Vavili awo vakhandi mu shipugo lumo nu wihaanave uSebedayo, vakhandi viinosa inyaafu saanave. UYeesu wávashemeela.\fig |hk00207c.jpg|span||Horace Knowles|Avalova nswi|4:18\fig*
\v 22 Baaho vashilekha ishipugo shila nu wihaanave, aveene vamufwata uYeesu.
\s UYeesu imanyisa avaanu na kiponia avatamu
\r (Luuka 6:17-19)
\p
\v 23 UYeesu akhandi ipilima pilima mu nyi yoona iya Galilaya. Akhandi iyinjila mu nanda saanave isa kifuunyila\f + \fr 4:23 \fq Nanda saanave isa kifuunyila: \ft Yimba iliswi \fqa Nanda iya kifuunyila\fqa* mu Maswi aMahensa.\f* isa Vayahuudi, ikivamanyisa avaanu. Iikhoma iMola iNofu iya Wutwa wa Nguluvi na kivaponia avaanu amatamu gaanave goona.
\v 24 Baheene imola saakwe sayalaliile mandu mu nyi yoona yila, mbakha saafikha ku nyi ya Siliya. Avaanu vaaluta na vatamu woona avanya matamu paayo paayo. Mu awo, vakhandi vakwali vina vakhandi vatamu mandu, vina vakhatiilwe na malungu na vina vakhandi na malibisi na vina vatengelemwishe. UYeesu wávaponiise woona awo.
\v 25 Avaanu vinshi mandu vakhandi vikimufwata, avaanu kihuma ku Galilaya, ku Dekapoli,\f + \fr 4:25 \fq Dekapoli: \ft Uluganulo lwakwe, ikhaaya sili ishumi.\f* ku Yelusalemu, ku Yudeya na ku mwambwa iya mukhoga gwa Yolodani.
\c 5
\s Amamanyiso ga Yeesu ku shidunda
\r (Luuka 6:20-23)
\p
\v 1 UYeesu wáganile kishaaga ishipuga shila isha vaanu, wátaanile ku shidunda, wáakhala. Baheene wáganile kikhala, avamanyisiwa vaakwe vamulutiile.
\v 2 Wáyansa kivamanyisa wáaja,
\q
\v 3 “Shiba awo vina vikimusakula uNguluvi mu numbula saanave,
\q kiiva uWutwa wa Nguluvi waanave.
\q
\v 4 Shiba awo vina vasugumiilwe,
\q kiiva uNguluvi asivayishilise.
\q
\v 5 Shiba awo vina vahuugu,
\q kiiva uNguluvi akhavahaasa inyi yina wátahisaaga.
\q
\v 6 Shiba awo vina vidobokha mandu kigaha gina idobokha uNguluvi,
\q kiiva uNguluvi akhavapeela gina vidobokha.
\q
\v 7 Shiba awo vina vikivasungupila avanji,
\q kiiva uNguluvi woope akhavasungupila.
\q
\v 8 Shiba awo avanya numbula nofu,
\q kiiva vakhamwaga uNguluvi.
\q
\v 9 Shiba awo vina vikivalingaania avaanu,
\q kiiva vakhava vaana va Nguluvi.
\q
\v 10 Shiba awo vina vilafisiwa kwa kiiva ya kisenga gina idobokha uNguluvi,
\q kiiva uWutwa wa Nguluvi wukhava waanave.
\p
\v 11 “Shiba omwe muna mwiligwa, mwilafisiwa na mwidehelwa shila wunansi kwa kiiva yangu.
\v 12 Kiiva shiisho ndeeno hata avambuyaanave shina vavalafyaga avakuwamalago ava pawukuulu. Shendeevaji mandu na kishima, kwa kiiva uNguluvi avavishiile amahombo amakhome kushaanya.
\s Umuunyo nu lumuli
\r (Maluko 9:50; Luuka 14:34-35)
\p
\v 13 “Omwe muli ngaja muunyo gwa nyi. Leelo nda gunanjishe, gusikwiliile kiiva nu wunofu wowoona khanji. Umuunyo ngaja ugo, gwiva gugaya nsengo, leelo gwiva gwa kitaaga na kikhanywa hela na vaanu.
\p
\v 14 “Omwe muli ngaja lumuli lwa nyi luna lukivamulishila woona. Ilijumbi lina lisenjiilwe pashaanya ya shidunda, lisikwiliile kityega.
\v 15 Khanji, kusiina umuunu yuna iveesa ulumuli, na kigubikha ni shigaana. Leelo, iviikha pa liwumbila, baheene avaanu woona vina vali mukhati vawaaje uwuvalafu.
\v 16 Shiisho ndeeno, uwunofu weenyu wuwoneshe kwa woona ngaja uwuvalafu wula, baheene avaanu vasaaje insengo seenyu inofu, vamusufye uWiheenyu uwa kushaanya.
\s Amamanyiso ga Yeesu aga ndaji sa Musa
\p
\v 17 “Musikhahiivaji kiija nayinsaga kisiwuusa indaji sa Musa\f + \fr 5:17 \fq Indaji sa Musa: \ft Yimba iliswi \fqa Musa\fqa* mu Maswi aMahensa. \f* na mamanyiso ga vakuwamalago. Nisikhayinsile kiwuusa, leelo kigakwisa gina avakuwamalago vatavililaga.
\v 18 Shiyooli nikivajovela kiija, mbakha mu luhaavi luna uwulanga ni nyi fikhawuukha, kusiina hata helufi yimo iya ndaji yina yikhawuukha, mbakha gasenjeshe goona gina uNguluvi wátahisaaga.
\v 19 Umuunu yoyoona yuna ikiyisala indaji yimo indoodo kishila indaji soona na ikivamanyisa avanji kiija vasisale, uyo yumwene akhava munangʼana mandu mu Wutwa wa Nguluvi. Leelo yoyoona yuna ikisiyinatila indaji na kivamanyisa avanji, uyo yumwene yuna akhava mukhome mu Wutwa wa Nguluvi.
\v 20 Nikivajovela kiija nda musiiva vagolofu kivashila aVafalisaayo na vamanyisaaji va ndaji sa Musa, mumanyaje kiija musikhayinjila kaa, mu Wutwa wa Nguluvi.
\s Amamanyiso aga nkhalasi
\r (Luuka 12:57-59)
\p
\v 21 “Mupuliishe kiija avaanu ava pawukuulu vajoveelwe kiija, ‘Usikhabudaga\f + \fr 5:21 \xt Yimba mu litaafili lya Kihuma 20:13.\f* na kiija umuunu yoyoona yuna ikimubuda umuyine, isakulwa ahigwe.’
\v 22 Leelo one nikivajovela kiija, umuunu yoyoona yuna ikimukhalalila umuyine, isakulwa kihigwa, yuna ikimusala ulukholo lwakwe, akhahigwa ni livansa. Umuunu yuna ikimujova ulukholo lwakwe kiija muyasu, isakulwa kitaagwa mu malafyo ga mooto gwa shiluta!
\p
\v 23 “Nda wiihumya isadaakha pa luvala ulwa kihumisa ishadanda, leelo wakumbukha kiija munangeene nu muyaago,
\v 24 yilekhaga tangusiina isadaakha iyo pa luvala ulo, ulute upulinkhane nu muyaago yula. Baheene uyinse kihumya isadaakha yaakho.
\p
\v 25 “Umunya mukhole waakho nda ikikutwala pa livansa, pina muli mu nsila jimbaga kimulambiisila, kiija mupulinkhane. Nda usigahile ndeeno, asikutwale pa livansa, ukho usiihigwe na kitwalwa kwa ngufu mu shifungo.
\v 26 Shiyooli nikikujovela kiija, usikhapoola mukhati umo, mbakha uhombe umukhole goona!
\s Amamanyiso aga wushemi
\p
\v 27 “Mupuliishe indaji yiijova kiija, ‘Usikhawafukhaga.’\f + \fr 5:27 \xt Yimba mu litaafili lya Kihuma 20:14.\f*
\v 28 Leelo one nikivajovela kiija, umuunu yoyoona yuna ikimuloleela uwashimaayi kwa kimudobokha, iiva wáwaafukha mu numbula yaakwe.
\v 29 Iliiho lyakho ilya kundiilo, nda likikupinsa kigaha uwunansi, lijodola! Shiba uve usiina ishilungo shimo sha muvili gwakho, kulikho umuvili gwakho goona gutaagwe mu malafyo ga mooto gwa shiluta.
\v 30 Khanji, iliwokho lyakho ilya kundiilo, nda likikupinsa kigaha uwunansi, lidumula na kilitaaga. Shiba kiyasa ishilungo shimo mu muvili gwakho, kulikho umuvili gwakho goona gutaagwe mu malafyo ga mooto gwa shiluta.
\s Amamanyiso aga kilekhana umudala nu mugoosi
\r (Mataayo 19:9; Maluko 10:11-12; Luuka 16:18)
\p
\v 31 “Khanji, mupuliishe indaji yiijova kiija, ‘Umuunu yoyoona yuna ikimulekha umudala waakwe, isakulwa kimupeela ibalula ya kimulekha.’\f + \fr 5:31 \xt Yimba mu litaafili lya Luuju lwa Ndaji 24:1.\f*
\v 32 Nikivajovela kiija, nda umuleshe umudala waakho shiishi hela asiwafwishe, nda alute atoolwe khanji, usiive wávagaha vave vaafu woona, umudala waakho lumo nu mugoosi yuna wámutoola.
\s Amamanyiso aga kiyiyiiga
\p
\v 33 “Mupuliishe kiija avaanu ava pawukuulu vajoviilwe kiija, ‘Mbakha mukwise na kigaha goona ago gina mukiyiyiiga kwa Mutwa.’
\v 34 Leelo one nikivajovela kiija, musikhayiyiigaji khabisa kwa litaawa lya kushaanya kwa Nguluvi, kiiva ukho kukwene wiikhasi waakwe.
\v 35 Khanji musikhayiyiigaji kwa nyi, kwa kiiva ukho kukwene kuna uNguluvi iviikha amagulu gaakwe, awu musikhayiyiigaji kwa lijumbi lya Yelusalemu, kwa kiiva ilyo lilyene lijumbi lya Mutwa uMukhome.
\v 36 Khanji, musikhayiyiigaji kwa matwe geenyu kwa kiiva musikwiliile kiseetula luyele hata lumo mu nyele seenyu kiiva luvalafu awu lutiitu.
\v 37 Nda mwiyiitikha, yitikhaji. Awu nda mwikhaana, khaanaji. Aganji goona gina giyonjelela mu ago, giihuma kwa Munansi yula uShetaani.
\s Amamanyiso aga kihombesa
\r (Luuka 6:29-30)
\p
\v 38 “Mupuliishe indaji ya Musa yiijova kiija, ‘Nda umujodole umuyaago iliiho awu umugobole iliino, na yuuwe usijodolwe iliiho na kigobolwa iliino.’\f + \fr 5:38 \xt Yimba mu litaafili lya Kihuma 21:24; Njowo sa Valaawi 24:20; Luuju lwa Ndaji 19:21.\f*
\v 39 Leelo one nikivajovela kiija musikhamugomosesaaji amavi umuunu yuna ikivagahila amavi. Leelo umuunu nda akutove ku likhatu ilya kundiilo, mutawulaga akutove khanji ku likhatu ilya kunshiji.
\v 40 Khanji, umuunu nda akusitaashe kwa lugulumilo lwa kitoola igwanda yaakho, mulekha atoole nali likhooti.\f + \fr 5:40 \xt Yimba mu litaafili lya Kihuma 22:26-27; Luuju lwa Ndaji 24:12-13.\f*
\v 41 Khanji, umuunu nda akungʼangʼaniise kisumula umusigo gwakwe mbakha kifisa kilomiita yimo, fisaaga umusigo ugo mbakha kilomiita sivili.
\v 42 Umuunu nda ikikulomba ishiinu shoshoona, mupeelaga. Khanji, umuunu nda ayinsile kikuyaasimya ishiinu, mupeelaga usikhamufinyaga.
\s Amamanyiso aga kivagana avalugu
\r (Luuka 6:27-28, 32-36)
\p
\v 43 “Mupuliishe indaji ya Musa yiijova kiija, ‘Umuganaje umuyaago,\f + \fr 5:43 \xt Yimba mu litaafili lya Njowo sa Valaawi 19:18.\f* leelo mukhalalilaga umulugu waakho.’
\v 44 Leelo one nikivajovela kiija vaganaji avalugu veenyu. Khanji, vafunyilaji kwa Nguluvi woona vina vikivatesa.
\v 45 Apo baheene musiive vaana va Wiheenyu yuna ali kushaanya, kiiva yumwene yuna ikivamulishila ilijuva avaanu avagolofu na vanansi. Khanji, itoonyesa inoonya kwa vaanu vina vagolofu na vina vasili vagolofu.
\v 46 Nda muvagane vala hela vina vikivagana, musiipate lutono lushi? Wuli, avatofya khoodi\f + \fr 5:46 \fq Avatofya khoodi: \ft Yimba iliswi \fqa Vatofya khoodi\fqa* mu Maswi aMahensa.\f* woope vasikivagana vina vikivagana hela?
\v 47 Khanji, nda muvahunjile avalukholo lwenyu hela, wuli, musiive mwasenga shishi isha kishila? Hata vina vasili Vayahuudi woope viigaha shiisho ndeeno!
\v 48 Lino, muveesaje vagolofu ngaja uWiheenyu uwa kushaanya shina mugolofu.”
\c 6
\s Amamanyiso aga kivatanga avapiina
\p
\v 1 “Loleelaji, musikhagahaji amanofu pa vaanu kiija vavaaje, nda mugahe ndeeno, uWiheenyu yuna ali kushaanya asivapeela ulutono.
\v 2 Ndeeno pina ukivatanga avapiina, usikhayiwonensaaga kwa vaanu ngaja avamyansi shina viigaha mu nanda sa kifuunyila na mu nsila, baheene avaanu vavasufye. Shiyooli, nikivajovela kiija awo viiva vaposheela ulutono lwanave.
\v 3 Leelo owe pina ukivatanga avapiina, usikhavajovelaga avaanu awu avamanyi vaakho,
\v 4 baheene avaanu vasikhamanyaga umutango gwakho. UWiheenyu yuna agameenye gina gatyejile, asikupeele ulutono.
\s Amamanyiso aga kimufuunya uNguluvi
\r (Luuka 11:2-4)
\p
\v 5 “Pina mwifuunya kwa Nguluvi, musikhaveesaga ngaja avamyansi, kiiva aveene vidobokha kiyiwonensa kwa vaanu. Vidobokha kiyiima kifuunya mu nanda isa kifuunyila na mu nsila malekhano, baheene avaanu vavaagaje. Shiyooli nikivajovela kiija, awo shi vaposheela ulutono lwanave.
\v 6 Leelo owe pina wifuunya kwa Nguluvi, yinjilaga kumwandi yaakho, udinde umulyango. Baheene umufuunye uWiheenyu yuna asiwonekha. Baheene uWiheenyu yuna ameenye gina gatyejile, asikupeele ulutono.
\p
\v 7 “Khanji, pina mufuunya kwa Nguluvi, musikhalyovaji ngaja vaanu vina vasili Vayahuudi. Awo vihiiva kiija amanguluvi gaanave gasivapulishe pina vilogola injowo nyinshi.
\v 8 Musikhafuunyaji ngaja awo, kwa kiiva uWiheenyu ameenye gina mwisakula hata pina musinamulombe.
\v 9 Pina mufuunya kwa Nguluvi, fuunyaji ndeeni,
\b
\q ‘Owe Wiheesu yuna uli kushaanya,
\q ilitaawa lyakho litunwajwe.
\q
\v 10 UWutwa waakho, wuyinse.
\q Shina widobokha, gasenjeshe pa nyi apa,
\q ngaja shina gisenjekha ukho kushaanya.
\q
\v 11 Utupeelaje wiila, ishakiilya sheesu.
\q
\v 12 Utusaajile uwunansi weesu,
\q ngaja na yuuse shina tikivasaajila vina vatunanjiile.
\q
\v 13 Usikhatuviikhaga mu majelo,
\q leelo utukuluse kwa Munansi yula.
\q [Kwa kiiva uWutwa, ingufu nu wutupikho fyakho shiluta na shiluta!
\q Amina!]\f + \fr 6:13 \ft Amaswi aga, gakusiina mu mayandikhwa agamonga amakuulu.\f*’ ”
\b
\p
\v 14 UYeesu wálogolaga khanji wáaja, “Nda mukivasaajila avayeenyu uwunansi waanave, uWiheenyu uwa kushaanya asivasaajile na yuumwe uwunansi weenyu.
\v 15 Leelo nda musikivasaajila avayeenyu uwunansi waanave, uWiheenyu uwa kushaanya asivasaajila na yuumwe uwunansi weenyu.
\s Amamanyiso aga kilekha kiilya kwa kiiva ya //kimufuunya uNguluvi
\p
\v 16 “Pina mwilekha kiilya ishakiilya, musikhagonjaji uweeni weenyu ngaja shina viigaha avamyansi. Kiiva viwonensa uweeni waanave, baheene avaanu vavaaje kiija valeshile kiilya ishakiilya kwa kiiva ya kimufuunya uNguluvi. Shiyooli nikivajovela kiija, shi vaapata ulutono lwanave.
\v 17 Leelo owe pina uleshile kiilya ishakiilya, yishuulaga uweeni na kiyisusuuta amafuta ku weeni.
\v 18 Baheene avaanu vasikhamanyaga kiija uleshile kiilya ishakiilya kwa kiiva ya kifuunya, leelo uWiheenyu mwene duguli asiimanye. Woope uWiheenyu yuna iloleela gina gatyejile, asikupeele ulutono.
\s Amamanyiso aga wusi
\r (Luuka 12:33-34; 11:34-36; 16:13)
\p
\v 19 “Musikhayivishilisaaji uwusi mu nyi muno, kiiva muna mumehe ni nkhamasi fina finanga na muna vahiiji vina vidowola na kihiija.
\v 20 Leelo muviikhaje uwusi kushaanya kuna umumehe ni nkhamasi fisikwiliile kinanga na vahiiji vasidowola na vasihiija.
\v 21 Kiiva kuna muviishile uwusi weenyu, kukwene kuna inumbula seenyu sikhava.
\p
\v 22 “Ameeho gaakho ngaja lumuli luna lumulikha umuvili gwakho. Ameeho gaakho nda manofu, baheene umuvili gwakho goona gwiva mu wuvalafu.
\v 23 Leelo ameeho gaakho nda maboofu, umuvili gwakho goona gwiva ni nshiisi. Nda uwuvalafu wuna wuli mukhati yaakho wiiva nshiisi, baheene inshiisi yiiva nkhome mandu!
\p
\v 24 “Kusiina umuunu yuna akwiliile kiiva muvanda wa vatwa vavili. Kwa kiiva pina ikimudobokha na kimusenjela wunofu umutwa yumo, baheene ikimukhalalila na kimusala uyunji. Uwusi nda wukikutema, usikwiliile kisenga insengo ya Nguluvi!
\s Amamanyiso ulwa kiiva nu muninu muninu
\r (Luuka 12:22-31)
\p
\v 25 “Shiyooli one nikivajovela kiija, musikhalavilaji uwuumi weenyu, kiija musiilye shishi awu musifwale shishi! Wuli, uwuumi wusili wuweene wuna wiitunwa kishila ishakiilya? Goope umuvili shiisho ndeeno, gwitunwa kishila amenda!
\v 26 Siloleelaji inyuni, sisivyala, sisikungula, khanji singaya shihenje shoshoona. Leelo uWiheenyu yuna ali kushaanya ikisiliisa. Lino omwe mwitunwa mandu nu Nguluvi kishila inyuni!
\v 27 Yu naani mu omwe yuna akwiliile kiyonjelesa padoodo uwutali wa wuumi waakwe, kwa nsila ya kiiva nu muninu muninu mandu?
\p
\v 28 “Kwashi mwitungumala kwa kihiiva kiija musifwale shishi? Wuloleelaji uwuluva uwa mu mahakha shina wilembula, wusisenga nsengo wala kihona amenda gaanave ga kifwala.
\v 29 Leelo nikivajovela kiija, hata uSelemaani mu lutogo lwakwe loona, asikhafwasiiwe amenda na kinojela ngaja uwuluva uwo!
\v 30 UNguluvi ikiwufwasa uwuluva uwa mu mahakha ngaja ndeeni, hata nda wuve wunojela kwa luhaavi lufupi hela, leelo wiyuuma na kinyaanywa. Lino, asikhavasenjela na kishila, omwe muna muli vanya lihuuvi lidoodo?
\p
\v 31 “Lino, musikhalavaji kiija musiilye shishi, awu musiingʼwe shishi, awu musifwale shishi.
\v 32 Avaanu vina vasili Vayahuudi vikigalavila mandu ago. Leelo uWiheesu yuna ali kushaanya ameenye kiija mukigasakula.
\v 33 Leelo omwe wusakulaji tangusiina uWutwa wa Nguluvi\f + \fr 6:33 \fq Omwe wusakulaji tangusiina uWutwa wa Nguluvi: \ft Uluganulo lwakwe kiija, tisakulwa kimufuunya uNguluvi uluhaavi loona mu wiikhasi weesu.\f* na kisenga gina idobokha. Baheene na ganji goona ago musipeelwe.
\p
\v 34 “Ndeeno musikhahiivaji kwa kiiva ya pamulaawu, kwa kiiva aga pamulaawu gakhayilavila geene. Shila lijuva lina maswi gaakwe amakhamu.
\c 7
\s Kivahiga avaanu avanji
\r (Maluko 4:24; Luuka 6:37-38, 41-42)
\p
\v 1 “Musikhavahigaji avaanu avanji, baheene na yuumwe musikhahigwa nu Nguluvi.
\v 2 Shina mukivahiga avanji, shiisho na yuumwe mukhahigwa nu Nguluvi. Ishijelo shina mukivajelela avanji, shiisho na yuumwe shina uNguluvi akhavajelela.
\p
\v 3 “Kwashi wiloleela akhabando khina khali mu liiho lya muyaago, leelo usiloleela ulupaati ulukhome luna luli mu liiho lyakho?
\v 4 Khanji ukwiliile kimujova umuyaago kiija, ‘Wee lukholo lwangu, lekha nikuwuuse akhabando khina khali mu liiho lyakho,’ leelo owe usiloleela ulupaati ulukhome luna luli mu liiho lyakho?
\v 5 Owe uli mumyansi! Wuusa tangusiina ulupaati ulukhome luna luli mu liiho lyakho. Apo baheene ukwiliile kiloleela wunofu na kiwuusa akhabando khina khali mu liiho lya muyaago!
\p
\v 6 “Musikhasipeelaji imbwa ifiinu ifinofu ifya Nguluvi, kwa kiiva hambi sikivahalushila. Khanji, musikhasitosesaaji ingubi ifiinu fina fiitunwa, kwa kiiva nda musitoosese ifiinu fina fiitunwa, hambi sikhanyanga.
\s Lombaji, sakulaji khanji hodesaaji
\r (Luuka 11:9-13)
\p
\v 7 “Lombaji musipeelwe, sakulaji musifyaje, hodesaaji musidindulilwe.
\v 8 Kiiva, umuunu yoyoona yuna ilomba, ipeelwa, yuna isakula, ikifyaga. Woope yuna ihoodesa, idindulilwa.
\p
\v 9 “Wuli, yu naani kunyeenyu, umwanaakwe nda amulombe umukhaate, ikimupeela ilingʼanga?
\v 10 Awu ikimulomba inswi, ikimupeela injokha?
\v 11 Nda omwe muna muli vanansi, mumeenye kivapeela avaneenyu ifiinu ifinofu, lino wuli, uWiheenyu uwa kushaanya asikhagaha wunofu mandu kivapeela amanofu vina vikimulomba?
\p
\v 12 “Lino muvagahilaje avaanu avanji, ngaja omwe shina mwidobokha kigahilwa. Kiiva ago gageene mamanyiso ga vakuwamalago ni ndaji sa Musa.
\s Umulyango umubanu nu mupapaate
\r (Luuka 13:24)
\p
\v 13 “Yinjilaji kwa kishilila umulyango umubanu, kwa kiiva umulyango umupapaate gwita ku malava, insila iya kiluta ukho nkhome mandu. Khanji, avaanu vina viishila umo, vinshi.
\v 14 Leelo umulyango umubanu, insila yoope mbanu iya kihulutila ku wuumi, khanji avaanu vina viyinjila, vasheefu.
\s Ilipishi limanyikha kwa makhomo gaakwe
\r (Luuka 6:43-44)
\p
\v 15 “Yivavalaji na vakuwamalago avadehi, kwa kiiva pina viyinsa, viiva ngaja nkholo. Leelo mu numbula saanave vali ngaja mbwawa nkhali.
\v 16 Avaanu awo musivamanye kwa gina vikigasenga. Kwa kiiva avaanu vasikungula amakhomo ga masabiibu mu mapishi ga mimfwa. Khanji, vasikungula amakhomo ga mujombe mu mapishi ga mimfwa.\fig |hk00110c.jpg|col|||Amakhomo ga masabiibu|7:16\fig*
\v 17 Ndeeno ilipishi lyolyona ilinofu liikhoma amakhomo amanofu, leelo ilipishi lyolyona ilivi liikhoma amakhomo amavi.
\v 18 Kusiina ilipishi ilinofu lina liikhoma amakhomo amavi. Khanji, kusiina ilipishi ilivi lina liikhoma amakhomo amanofu.
\v 19 Ndeeno ilipishi lyolyona lina lisiikhoma amakhomo amanofu, lidumulwa na kitaagwa mu mooto.
\v 20 Ndeeno avakuwamalago avadehi, musivamanye kwa gina vikigasenga.
\s Avavanda va shiyooli na va wudehi
\r (Luuka 13:25-27)
\p
\v 21 “Vasili vaanu woona vina viijova, ‘Wee Mutwa, wee Mutwa,’ vakhayinjila mu Wutwa wa Nguluvi. Leelo umuunu yuna isenga gina idobokha uDaada wangu yuna ali kushaanya, uyo yumwene yuna akhayinjila.
\v 22 Mu lisiku ilya kihigwa inyi lina liyinsa, avaanu vinshi vakhanijova kiija, ‘Wee Mutwa, wee Mutwa! Kwa litaawa lyakho tikhakhomile iliswi kihuma kwa Nguluvi, tisikhagadajile amalungu na kigaha amabikha minshi?’
\v 23 Leelo one nikhavajova kiija, ‘Nisivameenye omwe, wuushi apa, omwe muna muli vanansi!’\f + \fr 7:23 \xt Yimba mu litaafili lya Sabuli 6:8.\f*
\s Kisenga mu lipaama, awu kisenga mu luhankha
\r (Luuka 6:47-49)
\p
\v 24 “Umuunu yoyoona yuna ipulikha amaswi gangu na kigayinatila, akhava ngaja umuunu umunya luhala yuna isenga ilitembe lyakwe pa lipaama.
\v 25 Uluhaavi pina inoonya yatoonya, amakhoga gaamema amalenga, gafuwukha galitova na kilibunshilisa ilitembe ilyo. Leelo ilitembe ilyo lisaagwa pansi, kwa kiiva uluutu lwakwe lukhandi lusenjiilwe pa lipaama.
\v 26 Leelo, umuunu yuna ipulikha amaswi gangu na asikigayinatila, uyo ali ngaja umuunu umuyasu yuna isenga ilitembe lyakwe pa luhankha.
\v 27 Inoonya pina yitoonya, amalenga giimema, amakhoga gifuwukha, amavingu amakhome gikutukha na kilibunshilisa ilitembe ilyo, baaho ilitembe liigwa na kibojonkhana lyona!”\fig |WA03837b.jpg|span||Wade|Litembe pa luhankha|7:27\fig*
\p
\v 28 UYeesu wáganaga kimala kilogola amaswi ago, avaanu woona vina vakhandi mula vaswijile mandu.
\v 29 Kiiva uYeesu asikhandi imanyisa ngaja avamanyisaaji vaanave ava ndaji sa Musa, leelo wámanyisaaga ngaja muunu munya wutawulilwa.
\c 8
\s UYeesu iiponia umunya nyawulova
\r (Maluko 1:40-45; Luuka 5:12-16)
\p
\v 1 UYeesu wáganaga kiyiikha kihuma ku shidunda, ishipuga ishikhome sha vaanu shamufwataga.
\v 2 Baaho umuunu umunya nyawulova, wáyinsile kwa Yeesu, wáfugama, wámulomba wáaja, “Wee Mutwa, nda widobokha, nilomba univalase.”
\v 3 UYeesu wágolosa iliwokho lyakwe, wámupyasa,\f + \fr 8:3 \fq Wámupyasa: \ft Kwa Vayahuudi yikhandi mwikho kimupyasa umunya nyawulova. Nda umuunu amupyase, yikhandi mwikho kiluta kimufuunya uNguluvi. \f* wámujova wáaja, “Nidobokha uvalale!” Baaho umuunu yula wávalala uwutamu waakwe uwa nyawulova, wáapona.
\v 4 UYeesu wámukhaana umuunu yula wáaja, “Usikhajelaga kimujovela muunu yoyoona imola isi! Lino, lutaga uyiwonense kwa mutambule. Khanji, uhumye ishadanda isha kiwonensa kiija waapona, ngaja shina yiijova indaji ya Musa.”\f + \fr 8:4 \ft Kilingana ni ndaji sa Musa, umutambule yumwene akhandi iijinia kiija, umuunu wáapona inyawulova. \xt Yimba mu litaafili lya Njowo sa Valaawi 13:45-46; 14:1-31\xt*.\f*
\s Ilihuuvi lya muyimililaaji wa vasulukhali
\r (Luuka 7:1-10; Yohana 4:43-54)
\p
\v 5 UYeesu pina wáyinjiile mu lijumbi lya Kapelinawumu, umuyimililaaji yumonga wa vasulukhali va Shiluumi wálutile kunyaakwe wámulomba umutango,
\v 6 wáaja, “Wee Mutwa, umuvanda wangu atengelemwishe, mutamu mandu.”
\v 7 UYeesu wámugomosesa wáaja, “Nisiyinse nimuponie.”
\v 8 Leelo umuyimililaaji yula wámujovela wáaja, “Mutwa, usikhayilafyaga kiyinjila mu litembe lyangu, kwa kiiva nisikwiliile kitiilwa ngaja ndeeno. Lino, nikikulomba ulogole iliswi hela, umuvanda wangu asiipone.
\v 9 Kiiva, na yuune nina vakhome vangu. Khanji, na yuune nina vasulukhali vina vali mu wutawulilwa wangu. Nda yumo nimujove, ‘Luta!’ iiluta. Khanji uyunji nimujove, ‘Yinsa!’ iyinsa. Umuvanda wangu nda nimujove kiija, ‘Gaha ndeeni!’ iigaha.”
\p
\v 10 UYeesu wáganaga kipulikha injowo iso, wáswigaga mandu. Wáshijova ishipuga sha vaanu shina shikhandi shikimufwata, wáajova, “Shiyooli nikivajovela kiija, hata mu Vaisilaheli woona, nisinamwagaje umuunu umunya lihuuvi ndawuli ili!
\v 11 Nikivajovela kiija, avaanu vinshi vakhayinsa kihuma mbali soona isa nyi, vakhava viilya lumo na vambuyeesu uAbulahamu, uIsaaka nu Yaakobo mu Wutwa wa Nguluvi.
\v 12 Leelo aVaisilaheli vinshi vina vasaviilwe kiija vave va Wutwa uwo, awo vakhataagwa kunja ku nshiisi, kuna vakhakhoola na kigegejula ameeno kwa kiiva ya wuvafi wukhome.”
\p
\v 13 Baheene uYeesu wámujovela umuyimililaaji yula wáaja, “Lutaga! Yive ngaja shina uhuviliile.” Baaho, umuvanda waakwe yula, wáapona kwa luhaavi luulo.
\s UYeesu iiponia avatamu vinshi
\r (Maluko 1:29-34; Luuka 4:38-41)
\p
\v 14 Uluhuma apo, uYeesu wáyinjila mu nanda ya Petulo yina yikhandi nkholeela. Wámwaga umukweye uwa shidala uwa Petulo, agonile pa wusaga, mutamu insegema.
\v 15 UYeesu wámupyasa iliwokho, luhaavi luulo insegema yamuleshela. Woope wáyiima wáyansa kimusunga.
\p
\v 16 Ilijuva pina likhandi liisota, avaanu woona ava mu lijumbi lila, vamuleteele avatamu na vanya malungu vinshi. UYeesu wávaponiaga avatamu woona na kigadaga amalungu kwa liswi lyakwe.
\v 17 Ago gasenjekhaga baheene iliswi lila likwilane, lina uNguluvi wálilogolaga kwa nsila ya mukuwamalago uIsaaya kiija,
\q “Wátoolile amatamu geesu, wágasumula.”\f + \fr 8:17 \xt Yimba mu litaafili lya Isaaya 53:4.\f*
\s Amaswi gina gisakulwa kwa vina vikimufwata uYeesu
\r (Luuka 9:57-62)
\p
\v 18 UYeesu wáganaga kiwona kiija avaanu vinshi vikimupilima, wávalajisaaga avamanyisiwa vaakwe kiija, valowoshe ku mwambwa yila iya lilamba ilikhome ilya Galilaya.
\v 19 Baheene umumanyisaaji yumonga uwa ndaji sa Musa wávejeelile kwa Yeesu, wámujovela wáaja, “Mumanyisaaji, one nisakula kiiva mumanyisiwa waakho, nisikufwate kokoona kuna hambi wiiluta.”
\v 20 UYeesu wámugomosesa wáaja, “Insheve sina malindi, inyuni sina fiwanso, leelo one Lusawo lwa Muunu\f + \fr 8:20 \fq Lusawo lwa Muunu: \ft Yimba iliswi ili mu Maswi aMahensa.\f* nimungaya litembe!”
\p
\v 21 Baheene umumanyisiwa uyunji wámujovela uYeesu wáaja, “Wee Mutwa, unitawule tangusiina niwuye kukhaaya, nimuhepelese uwiheesu mbakha afwe nimusiile.”
\v 22 UYeesu wámugomosesa wáaja, “Owe nifwataga! Valekha vina vafwile, vavasiile vina vafwile vaanave.”
\s UYeesu ivatamya ilipepo ilikhome na mavingu
\r (Maluko 4:35-41; Luuka 8:22-25)
\p
\v 23 Baheene uYeesu wáyinjila mu shipugo, avamanyisiwa vaakwe woope vamufwata mumula.
\v 24 Pina vilowokha ililamba, baaho ilipepo ilikhome lyayansa kipuga na kiviikha amavingu makhome. Amalenga gayansa kimema mu shipugo, leelo uYeesu akhandi agonile utulo.
\v 25 Baheene avamanyisiwa vaaluta kwa Yeesu, vamulamusa, vaaja, “Wee Mutwa weesu! Tikulusa! Tiifwa!”
\p
\v 26 Woope wáaja, “Kwashi mutiila, omwe vaanu vanya lihuuvi lidoodo?” Baheene wáyiimile, wálikhajila ilipepo ilikhome lila, baaho kwavatama kwava tototo.
\v 27 Avamanyisiwa vaakwe vaswigaga, vaajova, “Uyu yu naani yuna hata ilipepo na mavingu fyona fikimutiila?”
\s UYeesu iiponia avaanu vavili avanya malungu
\r (Maluko 5:1-20; Luuka 8:26-39)
\p
\v 28 UYeesu na vamanyisiwa vaakwe wáganile kilowokha ililamba ilikhome ilya Galilaya, wáfishile ku nyi ya Vagadala. Wátangaanile na vaanu vavili avanya malungu vina vahumile uluvala lwa majooja. Avaanu ava vakhandi vakhali mandu mbakha kusiina umuunu yuna akhandi akwiliile kishila insila yila, kiiva vakhandi vitiila kiyalushilwa na vanya malungu vala.
\p
\v 29 Baheene galyova ilyowo gaajova, “Wee Lusawo lwa Nguluvi, wisakula shi kunyeesu? Wuli, wayinsa kitulafya hata luhaavi lushaanali lusinaafishe?”
\v 30 Kwa kutali kukhandi kuna shidiimilo shikhome sha ngubi shidiimwa.
\v 31 Lino, amalungu gala gamubembelesa uYeesu gaajova, “Nda ukitudaga, tutawula tihulute ku shidiimilo ishikhome shila, isha ngubi.”
\p
\v 32 Woope wáajova, “Lutaji!” Baaho amalungu gawuukha kwa vaanu vala, gayinjila kwa ngufu mu ngubi sila. Baheene ingubi soona sayiikha luvilo ku munjeema, sagwila mu lilamba ilikhome na kiifwa.
\p
\v 33 Avadimaaji va ngubi sila vaganaga kigaaga ago, vasijile luvilo, vaaluta mu lijumbi. Vayansa kivataviilila avaanu goona gina gasenjekhaga kwa vanya malungu.
\v 34 Avaanu woona va lijumbi lila valutile kwa Yeesu. Vaganile kimwaga vamubembelesa mandu kiija, awuushe mu nyi yaanave.
\c 9
\s UYeesu munya wutawulilwa wa kisaajila uwunansi
\r (Maluko 2:1-12; Luuka 5:17-26)
\p
\v 1 UYeesu wáyinjiile mu shipugo, wálowokha khanji ililamba ilikhome ilya Galilaya, wáatina mu lijumbi lyakwe ilya Kapelinawumu.
\v 2 Baheene avaanu vamonga vayinsaga kwa Yeesu, vamusumwile pa lupaasa umuunu yuna atengelemwishe umuvili. UYeesu pina wályajile ilihuuvi lyanave, wámujovile umutamu yula, “Wee lusawo lwangu, jimfyaga inumbula! Wasaajilwa uwunansi waakho.”
\v 3 Baheene avaanu vamonga mu vamanyisaaji va ndaji sa Musa vina vakhandi vakwali pala, vahiiva vaajova, “Loleela umuunu uyu ikimutofola uNguluvi!”
\v 4 Leelo uYeesu wámanyaga goona gina vakhandi vihiiva, wávaposa wáaja, “Kwashi muhiiva imbi mu numbula seenyu?
\v 5 Lino! Lili kwi lina lipeefu? Kimujova kiija, ‘Wasaajilwa uwunansi waakho,’ awu kiija, ‘Yiima, ujende’?
\v 6 Lino mumanye kiija, one Lusawo lwa Muunu nitawuliilwe uwutawulilwa uwa kisaajila avaanu uwunansi mu nyi muno.” Baheene wámujovela umunya kitengelemukha umuvili, “Yiima! Yitwikha umushekha gwakho, ulutaje kukhaaya yaakho.”
\v 7 Baheene umuunu yula wáyiinukha, wáawuya kukhaaya.
\v 8 Ishipuga ishikhome isha vaanu vina vakhandi pala vaganile kigaaga ago, vatiilaga mandu. Vamusufya uNguluvi yuna wávapeelaga avaanu uwutawulilwa ngaja uwo.
\s UYeesu ikimushemeela uMataayo ave mumanyisiwa waakwe
\r (Maluko 2:13-17; Luuka 5:27-32)
\p
\v 9 UYeesu wáganaga kiwuukha pala, wátangaanaga nu mutofya khoodi yumonga, ilitaawa lyakwe yu Mataayo, akheele mu nanda muna akhandi itofesa ikhoodi. UYeesu wámujovela wáaja, “Nifwataga.” UMataayo wáyiima, wáyansa kimufwata.
\v 10 Baheene uYeesu wálutile kiilya ishakiilya kwa Mataayo. Pina vali mukhati mu nanda yila, vayinjila avatofya khoodi vinshi na vanya wunansi vinshi, vaakhala kiilya lumo nu Yeesu na vamanyisiwa vaakwe.
\v 11 AVafalisaayo vaganile kigaaga ago, vavaposaaga avamanyisiwa vaakwe vala vaajova, “Kwashi uMumanyisaaji weenyu iilya lumo na vatofya khoodi na vanya wunansi?”
\v 12 UYeesu wáganile kipulikha ago wávajovela wáaja, “Avaanu vina vasili vatamu vasikimusakula umuhusi, leelo avatamu vaveene vina vikimusakula umuhusi!
\v 13 Ndeeno lutaji muyimanyise uluganulo lwa maswi mu Mayandikhwa aManofu gina giijova, ‘Nisakula ulusungu kulikho isadaakha.’\f + \fr 9:13 \xt Yimba mu litaafili lya Hoseya 6:6.\f* Kwa kiiva nisiyinsile kivashemeela avaanu vina vikiyiwona kiija vagolofu pa Nguluvi, leelo niyinsile kivashemeela avaanu vina vikiyiwona kiija vanansi.”
\s Iliposo ilya kilekha kiilya
\r (Maluko 2:18-22; Luuka 5:33-39)
\p
\v 14 Baheene avamanyisiwa va Yohana uMutwiniaji vaaluta kwa Yeesu, vamuposa vaajova, “Ose na Vafalisaayo tiilekha kiilya kwa kiiva ya kifuunya. Kwashi avamanyisiwa vaakho vasiilekha kiilya ishakiilya?”
\v 15 Umwene uYeesu wávagomosesa wáaja, “Vina vayaniilwe ku shiwungo sha noolana, vakwiliile wuli kisugumilwa, pina vali nu munya shiwungo? Leelo, sikhayinsa insiku sina vakhamuwuusa umunya shiwungo, baheene vakhalekha kiilya.
\v 16 Kusiina umuunu yuna itoola ishilakha ishipya na kihona mu mwenda umukuulu, nda agahe ndeeno ishilakha isho shisideemule umwenda umukuulu ugo.
\v 17 Khanji, kusiina umuunu yuna iviikha idivaayi\f + \fr 9:17 \fq Idivaayi: \ft Yimba iliswi \fqa Divaayi\fqa* mu Maswi aMahensa. \f* imya mu fiiwo ifikuulu. Kiiva nda agahe ndeeno, ifiiwo fideemukha, idivaayi yikunukha na ifiiwo finanjikha. Leelo, avaanu viviikha idivaayi imya mu fiiwo ifipya. Baheene fyona fivili fiiva finofu!”\f + \fr 9:17 \ft Mu shihwano ishi, imola sa pawukuulu, mamanyiso awu ngʼoma sa pawukuulu, leelo imola imya, mamanyiso amapya aga Yeesu. Nda avaanu viyinatila amamanyiso amakuulu na mapya, vakwiliile kigananga goona. \f*
\s UYeesu ikimuponia uwashimaayi na kimufyusa umuhinja
\r (Maluko 5:21-43; Luuka 8:40-56)
\p
\v 18 UYeesu pina ashaanali ilogola na vaanu vala, baaho, wáyinsile umuyimililaaji yumonga uwa nanda iya kifuunyila, wáfugama pamwandi ya Yeesu, wámujovela wáaja, “Umwali wangu afwile lilino ndeeni. Leelo nilomba ulute umuviishile amawokho gaakho, umuponie ave muumi khanji.”
\v 19 Baheene uYeesu wáwuukha lumo na vamanyisiwa vaakwe, vamufwata umuyimililaaji yula.
\v 20 Loleela, mu luhaavi lulula uwashimaayi yumonga yuna akhandi nu wutamu wa kihuma idanda kwa maakha ishumi na gavili, wámufwatile uYeesu kunyuma, wálupyasa ulupembo lwa mutote gwakwe.
\v 21 Wáhiivile kiija, “Nda nipyase umutote gwakwe hela, nisiipone.”
\v 22 Wáganile kipyasa hela, baaho uYeesu wáseetukha wáloleela kunyuma, wámwaga uwashimaayi yula, wámujova wáaja, “Wee mwali wangu, jimfyaga inumbula. Kiiva wahuviilila, lulwene waapona!” Baaho, uwashimaayi yula wáapona.
\p
\v 23 UYeesu wáganile kifikha mu nanda ya muyimililaaji yula, wávaajile avatova mbaasi sa fivembo\f + \fr 9:23 \fq Mbaasi sa fivembo: \ft Ishihwano sha mulemo, guna aVayahuudi vakhandi vitovaga mu fivembo. \f* lumo na vaanu vinshi, vikhoola ishivembo.
\v 24 UYeesu wávajovelaga wáaja, “Muwuushe panu! Umuhinja uyu afwile, leelo imfwa yaakwe yili ngaja agonile hela!” Avaanu vala vaganile kipulikha ndeeno, vamuheshile uYeesu.
\v 25 Baheene wávahumya panja, wáyinjila mukhati kumwandi, wámukhata iliwokho umuhinja yula, woope wáyiima.
\v 26 Imola iso sayalaliile mu nyi yila yoona.
\s UYeesu iiponia avapofu vavili
\p
\v 27 UYeesu wáganile kiwuukha pala, avapofu vavili vamufwataga, vashemeela kwa ngufu viijova, “Wee Lusawo lwa mutwa uDawudi,\f + \fr 9:27 \fq Lusawo lwa mutwa uDawudi: \ft Uluganulo lwakwe, \fqa uMukulusaaji\fqa*. Yimba iliswi \fqa Dawudi\fqa* mu Maswi aMahensa.\f* utusungupile!”
\v 28 UYeesu wáganaga kiyinjila mu nanda, avapofu vala vamulutila mumula. Baheene wávaposa wáaja, “Wuli, muhuviilila kiija nikwiliile kivaponia?” Vamugomosesa vaajova, “Eena, Mutwa! Tihuviilila.”
\v 29 Baheene uYeesu wávapyasa ameeho gaanave, wávajovela wáaja, “Gasenjeshe kunyeenyu ngaja shina muhuviilila.”
\v 30 Baaho ameeho gaanave gaava giloleela. UYeesu wávasimila mandu wáaja, “Musikhamujovelaji umuunu yoyoona imola isi!”
\v 31 Hata ndeeno, vaaluta vayalaalisa imola saakwe mu nyi yila yoona.
\s UYeesu ikimuponia umbwibwi
\p
\v 32 Avaanu awo pina valiyiwuukha pala, avaanu avanji vamuleeta kwa Yeesu umuunu yuna akhandi ana lilungu lina limugahile kiiva mbwibwi.
\v 33 UYeesu wálidaga ililungu lila, baaho umuunu yula wáyansa kilogola. Avaanu vina vakhandi vakwali pala vaswigaga mandu, vaajova, “Mu nyi yoona iya Isilaheli gasinawonekhaje hata lisiku limo injowo ngaja iso!”
\v 34 Leelo aVafalisaayo vaajova, “Ikigadaga amalungu kwa ngufu sa mukhome wa malungu!”
\s Avakungulaaji vasheefu
\p
\v 35 UYeesu akhandi ipilima pilima mu nyi yoona iya Galilaya. Akhandi iyinjila mu nanda saanave isa kifuunyila isa Vayahuudi, ikivamanyisa avaanu. Iikhoma iMola iNofu iya Wutwa wa Nguluvi na kivaponia avaanu amatamu gaanave goona.
\v 36 Wáganaga kifyaga ifipuga fya vaanu, wávasungupilaga kwa kiiva vakhandi viilava. Vakhandi vangaya muunu uwa kivatanga, vakhandi ngaja nkholo sina singaya mudimaaji.
\v 37 Baheene wávajovelaga avamanyisiwa vaakwe wáaja, “Mu mugunda muna nkungulo nkhome, leelo avakungulaaji vasheefu.
\v 38 Lino, mufuunyaje kwa Nguluvi umunya mugunda, avafilishe avakungulaaji.”
\c 10
\s UYeesu ikivafilikha avanandeje vaakwe ishumi na vavili
\r (Maluko 3:13-19; 6:7-13; Luuka 6:12-16; 9:1-6)
\p
\v 1 UYeesu wávashemeela avanandeje vaakwe ishumi na vavili, wávapeela uwutawulilwa uwa kigadaga amalungu na kiponia amatamu goona.
\v 2 Lino amataawa ga vanandeje\f + \fr 10:2 \fq Vanandeje: \ft Yimba iliswi \fqa Mwanandeje\fqa* mu Maswi aMahensa.\f* awo ishumi na vavili gageene aga. Uwa wutasi yu Simoni (yuna itambulwa Petulo), uAndeleya umunangʼana waakwe uSimoni, uYaakobo umwana wa Sebedayo, uYohana umunangʼana waakwe uYaakobo,
\v 3 uFilipo, uBatolomaayo, uTomasi, uMataayo umutofya khoodi, uYaakobo umushina Alufaayo, uTadaayo,
\v 4 uSimoni uMulwila Nyi,\f + \fr 10:4 \fq UMulwila Nyi: \ft Kwa Shiyunaani yiyandiikhwe \fqa Mukananaayo\fqa*. Uluganulo lwakwe, \fqa uMulwila Nyi\fqa*.\f* uYuuda uIsikaliyoote, yuna kuwudugo wámudolelaga uYeesu.
\p
\v 5 UYeesu wávafilikhaga awo ishumi na vavili, wávasimila wáaja, “Musikhalutaji kwa vaanu vina vasili Vayahuudi, khanji musikhajelaji kiyinjila mu majumbi goona aga Samaliya.
\v 6 Leelo lutaji kwa Vayahuudi, kiiva vayajile ngaja nkholo sina siyajile.
\v 7 Khanji, pina mwijenda, khomaji kiija, ‘UWutwa wa Nguluvi wuli nkholeela.’
\v 8 Vaponiaji avatamu, vafyusaaji vina vafwile, vavalasaaji avanya nyawulova na kigadaga amalungu. UNguluvi avapeelile bule uwutawulilwa uwu, na yuumwe humyaji bule.
\v 9 Musikhasumulaji ihela yoyoona mu mafukho geenyu.
\v 10 Musikhasumulaji imbukuli, amenda aganji aga kipyanisa, indaatu, awu inkwegu isa kijendela. Kiiva umusenga nsengo isakulwa kipeelwa na vaanu vina ikivasenjela, ifiinu fina isakula.
\v 11 Ilijumbi lyolyona lina mukhayinjila awu mu lujinji, musakulaji umo umuunu yuna akwiliile kivasaajisa omwe. Baheene mukhalaje kunyaakwe, mbakha uluhaavi luna mukhawuukha ukho.
\v 12 Pina muhuluta mu nanda, muvahunjilaje avakhaaya kiija vave nu wulindamafu.
\v 13 Ndeeno, nda vakwali avaanu vina vifwaya, muvafunyilaje baheene uNguluvi avayimiilile. Leelo nda vakwasiina vina viilava, uNguluvi asivayimiilila avaanu awo.
\v 14 Khanji pala pina vasikivasaajisa wala kivapuliisa, wuukhaji na kikungʼuuna amankundi gina gali mu nsayo sa magulu geenyu.\f + \fr 10:14 \fq Kikungʼuuna amankundi gina gali mu nsayo sa magulu geenyu: \ft Uluganulo lwakwe, aVayahuudi vinshi pina viiwuya kunyaanave, vakhandi vikungʼuuna amankundi ga nyi sina sisili sa Vayahuudi mu nsayo sa magulu gaanave, kwa kiiva vakhandi viijova kiija, inyi isinji mwikho. Avanandeje va Yeesu vagahaga ndeeno, kivawonensa aVayahuudi vina vasikhaanaga imola sa Nguluvi kiija, uNguluvi ikivaaga vaafu. Nda vasilambiisila, umwene akhavahiga. \f*
\v 15 Shiyooli nikivajovela kiija, mu lisiku ilya kihigwa inyi, yikhava lupeefu kwa vaanu va lijumbi lya Sodoma ni Gomola kipona kihigwa, kulikho ilijumbi ilyo!\f + \fr 10:15 \fq Sodoma ni Gomola: \ft Avaanu va majumbi aga, vakhandi vana wunansi mandu. \xt Yimba mu litaafili lya Shiyanso 19:24-29.\f*
\s Amalava amakhome gina gakhayinsa
\r (Maluko 13:9-13; Luuka 21:12-17)
\p
\v 16 “Puliisi, nikivafilikha ngaja nkholo sina sijenda paakhati naakhati ya mbwawa. Ndeeno muveesaje vanya luhala ngaja njokha, khanji muveesaje vahuugu ngaja nkunda.
\v 17 Omwe yivavalaji, kwa kiiva vakhavatwala pa livansa lya vakhome, khanji vakhavatova mu nanda saanave isa kifuunyila.
\v 18 Vakhavatwala omwe pa vakhome va nyi na pa vatwa kwa kiiva yangu. Baheene muve mukivabedela avaanu vina vasili Vayahuudi.
\v 19 Leelo, pina vakhavatwala pa livansa, musikhatungumalaji kiija mukhalogola shishi, awu mukhayankha wuli, kiiva uluhaavi ulo uNguluvi akhavapeela aga kilogola.
\v 20 Kiiva, musili yuumwe muna mulogola, leelo uNumbula wa Nguluvi uWiheesu, yumwene yuna akhava ilogola kishilila omwe.
\p
\v 21 “Kwa luhaavi ulo, umuunu akhamudoolela ulukholo lwakwe kwa valugu kiija abudwe. Khanji, uwiihe akhamudoolela umwanaakwe kwa valugu kiija abudwe. Avaana woope vakhavadoolela avasafi vaanave kiija vabudwe.
\v 22 Avaanu woona vakhavakhalalila kwa kiiva omwe muli vamanyisiwa vangu. Leelo umuunu yoyoona yuna akhajimba mbakha kuwudugo, uNguluvi akhamukulusa.
\v 23 Avaanu pina vakhavagahila fivi mu lijumbi limo pina mwikhoma, sijilaji mu lijumbi ilinji. Shiyooli nikivajovela kiija, musikhamala kijenda mu majumbi goona aga Isilaheli, uLusawo lwa Muunu ave asinaatine.
\v 24 Umumanyisiwa asili mukhome kishila umumanyisaaji waakwe. Khanji, umuvanda woope, asili mukhome kimushila umutwa waakwe.
\v 25 Umumanyisiwa isakulwa ave ngaja umumanyisaaji waakwe na umuvanda woope isakulwa kiiva ngaja mutwa waakwe. Nda vikimushemeela umukhome wa nanda kiija yu Belisebuli,\f + \fr 10:25 \fq Belisebuli: \ft Litaawa ilinji lya Shetaani yuna mukhome wa malungu goona.\f* wuli, vasikhavashemeela avaanu vina vali mu nanda yaakwe ilitaawa ilivi mandu?
\s Nguluvi mwene duguli isakulwa kitiilwa
\r (Luuka 12:2-9)
\p
\v 26 “Ndeeno musikhavatiilaji avaanu awo, kwa kiiva shoshoona shina shifihiilwe shikhafumbulwa, khanji imbuusa yoyoona yikhamanyikha na kiwonekha, shiyooli fikhava bahawuvalafu.
\v 27 Amaswi gina nikivajova mu nshiisi, mugalogolaje bahawuvalafu. Khanji, goona gina mwipulikha kwa wufiho, muyalalisaaje bahawuvalafu.
\v 28 Musikhavatiilaji avaanu vina viibuda umuvili gwene, leelo mutiilaji uNguluvi yuna akwiliile kikubuda shiluta na kikutaaga mu malafyo ga mooto gwa shiluta.
\v 29 Wuli, inyanyamba sivili sisigusiwa kwa hela ndoodo mandu? Hata ndeeno kusiina inyanyamba yina yikhagwa pansi, bila kimanya uNguluvi.\fig |hk00070c.jpg|col||Knowles|Inyanyamba|10:29\fig*
\v 30 Lino omwe, hata inyele soona isa mu matwe geenyu, uNguluvi asimeenye!
\v 31 Lino, musikhatiilaji kwa kiiva omwe mwitunwa mandu kishila inyanyamba.
\v 32 Nikivajovela kiija, umuunu yoyoona yuna ikivajovela avaanu kiija ikiniyinatila one, na yuune nikhamujovela uDaada wangu yuna ali kushaanya kiija umuunu uyu ikiniyinatila.
\v 33 Leelo, yoyoona yuna ikinikhaana pa vaanu, na yuune nikhamukhaana pa Daada wangu yuna ali kushaanya.
\s Uwukhamu uwa kimufwata uYeesu
\r (Luuka 12:51-53; 14:26-27)
\p
\v 34 “Musikhahiivaji kiija, nayinsa mu nyi kileeta uwulindamafu. Ndaali! Yisili ndeeno, leelo, nayinsa kileeta ilibaatu.
\v 35 Nayinsa kiija umwana nu wiihe, umwali nu maayi waakwe, umuunu nu mukhamwanaakwe vasikhapulinkhanaga.
\v 36 Khanji avalugu va muunu, vakhava vaanu va mukhati ya nanda yaakwe.\f + \fr 10:35-36 \xt Yimba mu litaafili lya Mikha 7:6.\f*
\v 37 Umuunu yoyoona yuna ikimugana uwiihe awu umaayi waakwe kulikho kinigana one, uyo asikinifwaya. Khanji, yoyoona yuna ikimugana umuswamuve awu umwalive kulikho kinigana one, uyo woope asikinifwaya.
\v 38 Umuunu yoyoona yuna asikiniyinatila one na kilava, hata nda yive kiifwa, uyo woope asikinifwaya.
\v 39 Kiiva, umuunu yoyoona yuna isakula kiwusaajila uwuumi waakwe, uyo asiwuyase, leelo umuunu yuna ikiwuyasa uwuumi waakwe kwa kiiva ya one, uyo asiwupate uwuumi wa shiluta.
\s Avaanu vina vakhaposheela ulutono
\r (Maluko 9:41; Luuka 10:16)
\p
\v 40 “Umuunu yoyoona yuna ikivasaajisa omwe, iiva ikinisaajisa one. Khanji, yoyoona yuna ikinisaajisa one, iiva ikimusaajisa yuna wánifilikha one.
\v 41 Yoyoona yuna ikimusaajisa umukuwamalago, kiiva umuunu uyo mukuwamalago, uNguluvi akhamupeela ulutono ngaja lwa mukuwamalago. Khanji, yoyoona yuna ikimusaajisa umugolofu, kiiva umuunu uyo mugolofu, uNguluvi akhamupeela ulutono ngaja lwa mugolofu.
\v 42 Shiyooli nikivajovela kiija, yoyoona yuna ikimupeela ikhoomasi ya malenga amasisimu umunyaayumo wa vanangʼana ava, kwa kiiva ya mumanyisiwa wangu, uNguluvi akhamupeela ulutono lwakwe.”
\c 11
\s UYeesu nu Yohana uMutwiniaji
\r (Luuka 7:18-35)
\p
\v 1 UYeesu wáganaga kimala kivalajisa avamanyisiwa vaakwe ishumi na vavili, wáwuukhaga pala. Wáaluta mu majumbi ga Galilaya kikhoma na kivamanyisa avaanu iLiswi lya Nguluvi.
\p
\v 2 UYohana uMutwiniaji pina akhandi adindiilwe mu shifungo, wápulikhaga gina uKilisito akhandi iigaha. Baheene wávafilikhaga avamanyisiwa vaakwe
\v 3 vamupose uYeesu kiija, “Wuli, owe yuuwe yuna uNguluvi wátahisaaga kimufilikha awu timuheepaje uyunji?”
\v 4 Baheene wávayankha avamanyisiwa vala wáaja, “Lutaji mumujovele uYohana goona gina mwagaaga na kigapulikha.
\v 5 Avapofu viloleela, avalema vijenda, avanya nyawulova viipona, avadinde vipulikha, vina vafwile vifyukha. Khanji, avapiina viikhomwa iMola iNofu.\f + \fr 11:5 \ft Insengo sina uYeesu iijova mu lukhalala ulu, siseene sina sakuviilwe amalago kiija akhasisenga uKilisito (Mukulusaaji) pina akhayinsa. \xt Yimba mu litaafili lya Isaaya 61:1.\f*
\v 6 Shiba umuunu yoyoona yuna ikinihuviilila one, yuna mugaya muninu muninu.”
\p
\v 7 Avamanyisiwa va Yohana pina vawuukha, uYeesu wáyansa kishijovela ishipuga sha vaanu, ulwa Yohana uMutwiniaji wáaja, “Pina mukhandi mwiluta ku lunyikha, mukhandi mwija musiite mushaaje shishi? Mukhandi muhuviliile kilwaga ulutete luna ludegensiwa ni lipepo? Ndaali!
\v 8 Leelo mukhandi mwiluta kimuloleela yu naani? Wuli, umuunu yuna ayigojeele amenda aga hela nyinshi? Ndaali, avaanu vina vikiyigojela amenda aga hela nyinshi, viikhala mu nanda isa shitwa.
\v 9 Lino, mukhandi mulutile kimuloleela yu naani? Mukhandi muhuviliile kimwaga umukuwamalago? Eena! Nikivajovela kiija, uyo asili mukuwamalago hela, leelo uyo yu mukhome kimushila umukuwamalago.
\v 10 UYohana uyu yumwene aMayandikhwa aManofu gayandiishe ndeeni ulwa mwene,
\b
\q ‘Loleela, nikimufilikha umunjaajila wangu
\q yuna akhakulongola kumwandi.
\q Uyo yumwene yuna akhakunosesa insila yaakho.’\f + \fr 11:10 \xt Yimba mu litaafili lya Malaaki 3:1.\f*
\b
\p
\v 11 “Shiyooli nikivajovela kiija, mu vaanu woona asinawonekhaje umuunu yoyoona kiiva mukhome kimushila uYohana uMutwiniaji. Leelo yuna mudoodo mandu mu Wutwa wa Nguluvi, uyo yumwene mukhome kimushila uYohana.
\v 12 Kihuma insiku sa Yohana uMutwiniaji akhandi iikhoma mbakha iminsiyaano, uWutwa wa Nguluvi wusakulwa kwa ngufu. Woope avanya ngufu, viijesa kiwupata kwa ngufu.
\v 13 Kiiva avakuwamalago woona nu Musa mu ndaji saakwe vakuwaagwa amalago mbakha kijela mu luhaavi luna uYohana wáwonekhaga.
\v 14 Lino nda mukiwuyiitikha uwukuwamalago waanave, uYohana yu mukuwamalago uEliya, yuna wájowaagwa kiija akhayinsa.\f + \fr 11:14 \ft AVayahuudi vakhandi vahepeleese kiija akhayinsa khanji umukuwamalago uEliya, ayandaale kiyinsa kwa Kilisito. \xt Yimba mu litaafili lya Malaaki 4:5-6.\f*
\v 15 Umuunu yoyoona umunya makutu, apulishe!
\p
\v 16 “Wuli, avaanu va shisafi ishi nivahwananise ni shishi? Vahwaneene na vaana vina viikhala pina vigusisa ifiinu na kivashemeela avayaanave viija,
\b
\q
\v 17 ‘Mbona tavatovela indemo sa wushendeefu,
\q leelo musikhashimile!
\q Tavayeyemelaga injeyemo isa kisugumila,
\q leelo musikhakhoolile!’
\b
\p
\v 18 “Shiisho ndeeno uYohana pina wáyinsaga. Akhandi asiilya wala asiingʼwa, avaanu vajovaga, ‘Ana malungu.’\f + \fr 11:18 \ft UYohana akhandi asiilya ishakiilya shina avaanu woona vakhandi viilya wiila, uluhaavi lwinshi akhandi iilekha kiilya. Akhandi iigaha ndeeno ngaja avakuwamalago avanji ava pawukuulu, shina vagahaga kwa kiiva ya nsengo ya Nguluvi.\f*
\v 19 Lino, one Lusawo lwa Muunu, nayinsa niilya na kiingʼwa, aveene viijova, ‘Loleeli! Uyu mupafu khanji mugaasi, mumanyi wa vatofya khoodi na vanya wunansi!’ Leelo ulumanyo lwa Nguluvi lumanyikha kiija lwa shiyooli mu nsengo isa vaanu vaakwe.”
\s UYeesu ipavila amajumbi gina gakhaanaga kimuhuviilila
\r (Luuka 10:13-15)
\p
\v 20 Baheene uYeesu wáyansa kigapiikha amajumbi muna wágahaga amabikha minshi, kwa kiiva avaanu va mu majumbi ago vasikhalambisiile.
\v 21 “Aka! Omwe vaanu va lijumbi lya Kolasiini, noomwe muna muli va lijumbi lya Betisayida! Kiiva, amabikha gina nagasengaga kunyeenyu, gaali gave gasenjeeshe mu lijumbi lya Tiilo ni Sidoni,\f + \fr 11:21 \fq Tiilo ni Sidoni: \ft Avaanu ava majumbi aga, vasikhandi Vayahuudi. Khanji aVayahuudi vakhandi vikivajova avaanu awo kiija vanansi mandu.\f* avaanu va mu majumbi ago vaali viwonensa kilambiisila kwa kifwala amagunila na kiyipakha amafuliikho.
\v 22 Leelo nikivajovela kiija, mu lisiku ilya kihigwa inyi, yikhava lupeefu kwa vaanu ava ku Tiilo na ku Sidoni kipona kihigwa, kulikho omwe.
\v 23 Na yuumwe muna muli vaanu va ku Kapelinawumu, muhiiva kiija mukhafikha kushaanya kwa Nguluvi? Ndaali, yisikhava ndeeno! Leelo, mukhataagwa pansi ku wusimu\f + \fr 11:23 \fq Wusimu: \ft Yimba iliswi ili mu Maswi aMahensa.\f* na kilafisiwa. Kiiva, amabikha gina gasenjekhaga kunyeenyu, gaali gave gasenjeeshe mu lijumbi lya ku Sodoma,\f + \fr 11:23 \xt Yimba mu litaafili lya Shiyanso 19:24-29.\f* ilijumbi ilyo ndi lyava likwali mbakha iminsiyaano.
\v 24 Leelo nikivajovela kiija, mu lisiku ilya kihigwa inyi, yikhava lupeefu kwa vaanu va lijumbi lya Sodoma kipona kihigwa, kulikho owe.”
\s Kwa Yeesu kuna lutuuyo
\r (Luuka 10:21-22)
\p
\v 25 Mu luhaavi luulo uYeesu wáajova, “Wee Daada, wee Mutwa wa kushaanya na mu nyi iyi, nikikuhonjesa kwa kiiva amaswi aga, wavafihaga avaanu avanya luhala na vina vayimbiile, leelo wavawonensa avaanu vina vikiyiyiisa ngaja vanangʼana.
\v 26 Eena Daada, ndeeno shilushwali shina uganile.”
\p
\v 27 “UDaada anipeelile goona. Kusiina umuunu yuna amumeenye uLusawo, leelo uDaada mwene duguli. Khanji, kusiina umuunu yuna amumeenye uDaada, leelo uLusawo mwene duguli nu muunu yoyoona yuna uLusawo isakula kimuwonensa.
\p
\v 28 “Yinsaji kunyangu omwe woona muna mwilava na kifunwa na masigo amafuno, one nisivayanushile.
\v 29 Yavalaji ijooki yangu, muyimanyise kunyangu kiija muve nu wulindamafu mu numbula seenyu, kwa kiiva one nili muhuugu khanji nili munya kiyiyiisa.
\v 30 Ijooki yangu yina nikivayaavasa meefu kiyisumula, umusigo gwangu goope guna nikivatwikha, mupeefu.”
\c 12
\s UYeesu yumwene Mutwa wa lijuva lya Sabaato
\r (Maluko 2:23-28; Luuka 6:1-5)
\p
\v 1 Ilijuva limonga ilya Sabaato,\f + \fr 12:1 \fq Sabaato: \ft Yimba iliswi ili mu Maswi aMahensa.\f* uYeesu na vamanyisiwa vaakwe vakhandi viishila mu magunda ga ngano. Avamanyisiwa vaakwe vakhandi vana njala, baheene vadeenya na kipulula amahoojo ga ngano na kiilya.
\v 2 Leelo aVafalisaayo pina vagaagaga ago, vamujovelaga uYeesu vaaja, “Loleela, avamanyisiwa vaakho vikigasenga gina gakhaniilwe pa lijuva lya Sabaato!”\f + \fr 12:2 \fq Gina gakhaniilwe pa lijuva lya Sabaato: \ft Indaji sa Vayahuudi sikhandi sisikimutawula hata padoodo, umuunu kideenya amahoojo aga ngano, mu mugunda gwa muunu uyunji (\xt Luuju lwa Ndaji 23:25\xt*). AVafalisaayo vakhandi vilalamikha, kwa kiiva, kideenya amahoojo aga ngano, vijovaga kiija vasenga insengo. \f*
\p
\v 3 UYeesu wávayankha wáaja, “Wuli, musinayimbe mu Mayandikhwa aManofu umutwa uDawudi na vayine shina vagahile, pina vakhandi ni njala?\f + \fr 12:3 \xt Yimba mu litaafili lya 1 Samweli 21:1-6.\f*
\v 4 UDawudi wáhulwite mu liheema lya Nguluvi, wátoola wáalya na vayine amakhaate gina gakhandi gavishiilwe pa Nguluvi. Indaji sa Musa sikhandi sikivakhaana kiilya amakhaate ago, ila avatambule veene duguli.
\v 5 Awu musinayimbe mu ndaji sa Musa kiija avatambule va mu nanda imbaagule iya kifuunyila, vikisinanga indaji isa Sabaato? Hata ndeeno uNguluvi asikivavasa kiija viigaha fivi.
\v 6 Lino nikivajovela omwe kiija, apa akwali yuna mukhome kishila inanda imbaagule iya kifuunyila.
\v 7 Nda mwali muve mumeenye uluganulo lwa maswi mu Mayandikhwa aManofu gina giijova, ‘Nisakula ulusungu kulikho isadaakha,’\f + \fr 12:7 \xt Yimba mu litaafili lya Hoseya 6:6.\f* ndi mwava musikivapiikha avaanu vina vasinanjile ulujowo loloona.
\v 8 Kiiva, one Lusawo lwa Muunu, yuune Mutwa wa lijuva lya Sabaato.”
\s UYeesu iiponia umuunu mu lijuva lya Sabaato
\r (Maluko 3:1-6; Luuka 6:6-11)
\p
\v 9 Baheene uYeesu wáwuukha pala, wáaluta wáyinjila mu nanda yaanave iya kifuunyila.
\v 10 Mu nanda mula, wáali akwali umuunu yumonga yuna akhandi ana liwokho lina likholoweeshe. Vaali vakwali khanji aVafalisaayo vina visakulaga kimujela uYeesu, kiija vamusitaashe. Vamuposaaga vaajova, “Wuli, indaji isa Musa sitawula kiponia umuunu mu lijuva lya Sabaato?”
\p
\v 11 UYeesu wávayankha wáaja, “Yu naani munyeenyu yuna inkholo yaakwe nda yidubujile mu lilindi pa lijuva lya Sabaato, yuna asingayihumya?
\v 12 Umuunu iitunwa mandu kishila inkholo! Ndeeno yiyiitikhwa kigaha inofu mu lijuva lya Sabaato.”
\p
\v 13 Baheene uYeesu wámujovela umuunu yula wáaja, “Golosa iliwokho lyakho.” Woope wágolosa, baaho lyapona lyava ngaja iliyine.
\v 14 Baaho aVafalisaayo ava, vaganile kilwaga ulo, vahumile kunja, vapulinkhane shina vakhasa kimubuda uYeesu.
\s UMubaagule wa Nguluvi
\p
\v 15 UYeesu wáganaga kimanya kiija aVafalisaayo vipulinkhana kimubuda, wáwuukhaga pala. Baheene avaanu vinshi vamufwataga, woope wávaponiaga avaanu woona vina vakhandi vatamu.
\v 16 Leelo wávapavilaga kiija vasikhayalalisaaga kiija umwene yu naani.
\v 17 UYeesu wájovile ndeeno, kiija gakwilane gina umukuwamalago uIsaaya wáyandikhaga mu Mayandikhwa aManofu kiija,
\q
\v 18 “Loleela, uyu yumwene muvanda wangu yuna nimubagwile,
\q Mugani wangu yuna ikinishendeefya.
\q Nisimupeele uNumbula wangu,
\q kiija akhome imola sa wukulukho wangu ku vaanu va nyi soona.
\q
\v 19 Asikhaanania na vaanu khanji asilyovana nawo,
\q kusiina umuunu yuna asipuliisishe ishawuti yaakwe mu nsila inkhome.
\q
\v 20 Asiludeenya ulutete luna lubajunkheene,
\q asiwusiimya uwutambi wuna wisinkha ilyosi,
\q kuwudugo, akhawupinsa uwukulukho wa Nguluvi kimena.
\q
\v 21 Khanji, avaanu va nyi soona vakhahuviilila mu litaawa lyakwe.”\f + \fr 12:18-21 \xt Yimba mu litaafili lya Isaaya 42:1-4.\f*
\s UYeesu nu Belisebuli
\r (Maluko 3:20-30; Luuka 11:14-23)
\p
\v 22 Ilijuva limonga, avaanu vamuleeta kwa Yeesu umuunu yuna akhandi ana lilungu. Ililungu lila lyamugahaga kiiva mupofu, khanji mbwibwi. UYeesu wámuponia umuunu yula, woope wáyansa kilogola na kiloleela khanji.
\v 23 Ishipuga sha vaanu shaswigaga na kiposania viija, “Wuli, uyu angava yu Lusawo lwa mutwa uDawudi?”\f + \fr 12:23 \fq Lusawo lwa mutwa uDawudi: \ft Uluganulo lwakwe, \fqa uMukulusaaji\fqa*. Yimba iliswi \fqa Dawudi\fqa* mu Maswi aMahensa.\f*
\v 24 Leelo aVafalisaayo vaganile kipulikha ago, vaajova, “UYeesu ikigadaga amalungu kwa ngufu sa Belisebuli\f + \fr 12:24 \fq Belisebuli: \ft Litaawa ilinji ilya Shetaani yuna mukhome wa malungu goona.\f* umukhome wa malungu.”
\p
\v 25 UYeesu wágamanya amahiiva gaanave. Baheene wávajovela wáaja, “Avaanu va wutwa wumo nda vatovane, uwutwa uwo wunanjikha. Hata mu litembe shiisho ndeeno, nda vanangane, ilitembe linanjikha.
\v 26 Woope uShetaani nda ikimudaga uShetaani, apo uwutemi waakwe wiiva wubagunkheene. Ndeeno uwutwa waakwe wukwiliile kisingamala wuli?
\v 27 Lino! One nda nikigadaga amalungu ago kwa ngufu sa Belisebuli, avamanyisiwa veenyu vikigadaga kwa ngufu sa naani? Mu ilyo, avamanyisiwa veenyu vakhavahiga omwe.
\v 28 Leelo one, nda nikigadaga amalungu kwa ngufu sa Numbula wa Nguluvi, lino uWutwa wa Nguluvi shi waafikha kunyeenyu.
\v 29 Kusiina umuunu yuna akwiliile kiyinjila mu nanda ya muunu umunya ngufu kiija, amuposhe ifiinu fyakwe nda asimupinyile tangusiina. Leelo pina wámupinya tangusiina umuunu umunya ngufu, baheene akwiliile kimupokha ifiinu fyakwe.”
\p
\v 30 “Umuunu yoyoona yuna asili lubali lwangu, uyo mulugu wangu. Khanji yuna asikungaania lumo noone, asiive ipalankhania.
\v 31 Lino, kwa kiiva ya ilyo nikivajovela kiija, uNguluvi akhavasaajila avaanu uwunansi waanave woona, hata nda vamutofole. Leelo, asikhavasaajila avaanu vina vikimutofola uNumbula uMunofu.
\v 32 Khanji uNguluvi akhamusaajila umuunu yoyoona yuna ikimutofola uLusawo lwa Muunu. Leelo asikhamusaajila umuunu yuna ikimutofola uNumbula uMunofu mu luhaavi ulu awu luna luyinsa.
\s Ilipishi limanyikha kwa makhomo gaakwe
\r (Luuka 6:43-45)
\p
\v 33 “Nda uligote wunofu ilipishi, lisiikhome amakhomo amanofu, leelo nda usikiligota wunofu ilipishi ilyo, lisiikhome amakhomo amavi. Ukwiliile kilimanya ilipishi kwa kigamanya amakhomo gaakwe.
\v 34 Omwe woona muhwaneene ni njokha! Mukwiliile wuli kilogola amaswi amanofu kuno muli vanansi? Kwa kiiva amaswi gina umuunu iijova, giihuma mu gala gina gamemile mu numbula yaakwe.
\v 35 Umuunu umunofu ilogola amaswi amanofu kihuma mu manofu gina gamemile mu numbula yaakwe. Leelo umuunu umunansi ilogola amaswi amavi kihuma mu wunansi wuna wumemile mu numbula yaakwe.
\v 36 Leelo nikivajovela omwe kiija, mu lisiku ilya kihigwa inyi, avaanu vakhataviilila shila liswi lina lisifwaya lina valogolaga.
\v 37 UNguluvi akhakuvasa kiiva mugolofu kwa maswi gaakho amanofu, awu akhakuhiga kiiva munansi kwa maswi gaakho amavi.”
\s Avaanu visakula uYeesu avawonense ishimanyilo
\r (Maluko 8:11-12; Luuka 11:29-32)
\p
\v 38 Baheene aVafalisaayo avanji na vamanyisaaji va ndaji sa Musa vamujovelaga uYeesu vaajova, “Wee Mumanyisaaji, tisakula utuwonense ishimanyilo, kiwonensa kiija ufiliikhwe nu Nguluvi.”
\v 39 UYeesu wávayankha wáaja, “Ishisafi sha vaanu avanansi, shisakula ishimanyilo! Nisikhavawonensa shimanyilo shoshoona shila, leelo shimanyilo shimo hela shina musishaaje, ngaja shila isha mukuwamalago uYoona.
\v 40 Kwa kiiva, ngaja uYoona shina wákheele mu wutumbu wa nswi inkhome nsiku sitatu ishiminsi ni shilo, shiisho ndeeno na yuune Lusawo lwa Muunu, nisiikhale mu lijooja nsiku sitatu ishilo ni shiminsi.\f + \fr 12:40 \xt Yimba mu litaafili lya Yoona 1:17.\f*
\v 41 Khanji mu lisiku ilya kihigwa inyi, avaanu ava ku Ninaawi, woope vakhayiima kivataviilila omwe vaanu va shisafi ishi, kiija muli vanansi. Kwa kiiva uYoona pina akhandi iikhoma iLiswi lya Nguluvi kunyaanave, valambisilaga uwunansi waanave. Lino, apa akwali umukhome kishila uYoona, leelo omwe mukhaana kilambiisila!
\v 42 Mu lisiku ilya kihigwa inyi, umutwa umushimaayi uwa ku Seba uwa mbamba sa kunyagamo akhayiima kivahiga omwe, omwe vaanu va shisafi ishi kiija muli vanansi. Umwene wáshuulile kihuma ku nyi ya kutali, wáyinsa kipulikha amaswi ga wumanyi wa Selemaani.\f + \fr 12:42 \fq Selemaani: \ft Uyo akhandi mutwa wa nyi ya Isilaheli yuna imanyikhaga kiiva nu wumanyi wukhome. \xt Yimba mu litaafili lya 1 Vatwa 10:1-10.\f* Lino, apa akwali umukhome kishila uSelemaani, leelo omwe mukhaana kimupuliisa.”
\s Amamanyiso ulwa malungu
\r (Luuka 11:24-26)
\p
\v 43 UYeesu wáyitenekha kijova, “Ililungu pina limuhumile umuunu, liiluta ku luvanda kisakula uluvala lwa kituuya.
\v 44 Nda lisipaajile, apo baheene lisiijove, ‘Nisiitine kukula ku nanda yangu kuna nahumaga.’ Nda litine, lipaaje pali mwasi, pafyajiilwe, khanji panosiiwe wunofu.
\v 45 Apo baheene liiluta kigatoola amalungu aganji fungati amavi mandu kishila ilyene. Baheene gihuluta mwa muunu uyo, giikhala. Apo umuunu uyo iiva mutamu mandu, kishila ulwamwandi. Shilukhava shiisho kwa vaanu ava luhaavi ulu.”
\s Unyina na valukholo lwakwe va Yeesu
\r (Maluko 3:31-35; Luuka 8:19-21)
\p
\v 46 UYeesu pina akhandi ayiteneeshe kilogola ni shipuga sha vaanu, unyina na valukholo lwakwe vayinsa pa nanda yina wáali akwali uYeesu, vayiima panja, visakulaga kilogola nawo.
\v 47 Baheene umuunu yumonga wámujovela wáaja, “Umaayi waakho na valukholo lwakho vali panja, visakula kilogola noowe.”
\v 48 Leelo uYeesu wámuyankha wáaja, “Umaayi wangu yu naani na valukholo lwangu vava naani?”
\v 49 Wágolosa iliwokho kwa vamanyisiwa vaakwe wáaja, “Loleela, ava vaveene vamaayi vangu na valukholo lwangu!
\v 50 Kiiva umuunu yoyoona yuna isenga gina idobokha uDaada wangu yuna ali kushaanya, uyo yumwene lukholo lwangu, wulumbu wangu khanji yu maayi wangu.”
\c 13
\s Ishihwano isha munyansa mbeyu
\r (Maluko 4:1-9; Luuka 8:4-8)
\p
\v 1 Mu lijuva lilila, uYeesu wáhumile mu nanda, wáaluta kikhala palubali pa lilamba ilikhome ilya Galilaya.
\v 2 Ishipuga shikhome sha vaanu shakungaanaga nkholeela pamwene. Kwa kiiva avaanu vakhandi vinshi, uYeesu wáhulwite mu shipugo wáakhala, wáava ikivamanyisa avaanu pina vayiimile palubali ya lilamba.
\v 3 Baheene uYeesu wávasimila amaswi minshi kwa fihwano wáaja, “Umulimaaji yumonga, wálutile kinyansa imbeyu.
\v 4 Pina wáali inyansaga imbeyu, isinji sagwiliile pa nsila, inyuni sayinsa sayilya.
\v 5 Isinji sagwiliile pa shivakwe, pina pasaali ni lilongo linshi, saamela nyangu nyangu kiiva ililongo lyali lisheefu.
\v 6 Pina samelile ilijuva lyanyaanyile, kiiva indela sisafishile pansi, lulwene sayuumile.
\v 7 Isinji sagwiliile mu mapishi ga mimfwa, pina samelile saminyilisiiwe na mimfwa.
\v 8 Imbeyu isinji sagwiliile pa lilongo ilinofu. Pina sakhangala, isinji saakhoma imbumbulu ligana, isinji mashumi mutanda nasi sinji mashumi gatatu.
\v 9 Umuunu yoyoona umunya makutu, apulishe!”
\s Ulugulumilo lwa Yeesu ulwa kilogola kwa fihwano
\r (Maluko 4:10-12; Luuka 8:9-10)
\p
\v 10 Avamanyisiwa vamulutila uYeesu na kimuposa vaajova, “Kwashi wilogola na vaanu kwa fihwano?”
\v 11 Wávayankha wáaja, “Omwe mupeliilwe kimanya imbuusa isa Wutwa wa Nguluvi. Leelo, avanji asikhavapeelile kimanya.
\v 12 Kiiva umuunu yoyoona yuna iimanya gina nilogola, uNguluvi asimupeele kimanya mandu, woope asiyonjelesewe mandu. Leelo umuunu yoyoona yuna asikigamanya gina nilogola, hata uwumanyi uwudoodo wuna anawo, akhapokhwa.”
\v 13 Lulwene nilogola nawo kwa fihwano, kwa kiiva, viloleela gina nikigasenga, leelo vasikigaaga, vikigapulikha gina nilogola, leelo vasikigamanya.
\p
\v 14 Aga gisenjekha kunyaanave, kiija gakwilane gina umukuwamalago uIsaaya wáyandikhaga kiija,
\q “Mukhapulikha mandu, leelo musikhamanya.
\q Mukhaloleela mandu, leelo musikhamanya.
\q
\v 15 Kwa kiiva inumbula sa vaanu ava nyuumu,
\q amakutu gaanave gasipulikha,
\q ameeho gaanave gasiloleela,
\q kiija ameeho gaanave gasaali galoleele,
\q amakutu gaanave gasaali gapulishe
\q ni numbula saanave sisaali simanye,
\q vasaali vaseetushe, baheene nivakuluse.”\f + \fr 13:14-15 \xt Yimba mu litaafili lya Isaaya 6:9-10.\f*
\p
\v 16 “Leelo uNguluvi avayimiliile omwe, kwa kiiva ameeho geenyu giloleela na makutu geenyu gipulikha.
\v 17 Shiyooli nikivajovela kiija, vakhandi vakwali avakuwamalago na vagolofu vinshi vina vadobokhaga kigaaga gina mukigaaga omwe, leelo vasikhagaajile. Khanji vakhandi vidobokha kipulikha gina mwipulikha omwe, leelo vasikhagapuliishe.
\s UYeesu iganula ishihwano sha munyansa mbeyu
\r (Maluko 4:13-20; Luuka 8:11-15)
\p
\v 18 “Puliisi lino uluganulo ulwa shihwano ishi sha munyansa mbeyu.
\v 19 Umuunu yoyoona yuna ikiyipulikha imola ya Wutwa wa Nguluvi leelo asiyinatila, uShetaani iyinsa kiliwuusa lina uNguluvi alivyalile mu numbula yaakwe. Umuunu uyo ihwanana ni mbeyu yina yagwiliile pa nsila.
\v 20 Imbeyu sina sagwiliile pa shivakwe, sihwananisiwa nu muunu yuna ipulikha iLiswi lya Nguluvi, baaho ikiliposheela kwa wushendeefu.
\v 21 Leelo, asikiliviikha mu numbula. Nda alafisiwe kwa kiiva ya Liswi lya Nguluvi, baaho ikililekha ilihuuvi.
\v 22 Imbeyu sina sagwiliile pa mimfwa, sihwananisiwa na vaanu vina vipulikha iLiswi lya Nguluvi. Leelo paanyuma mu wiikhasi waanave, umuninu nu wusi fikivaminyiilisa. Ilyo likivagaha vapootwe kikhoma amakhomo.
\v 23 Leelo, imbeyu sina sagwiliile pa lilongo ilinofu, sihwananisiwa nu muunu yuna ikilipulikha iLiswi lya Nguluvi na kilimanya. Uyo yumwene iikhoma amakhomo, yumo ligana limo, uyunji mashumi mutanda nayu yunji mashumi gatatu.”
\s Ishihwano isha magugu
\p
\v 24 UYeesu wávamanyisaaga ishipuga sha vaanu ishihwano ishinji wáaja, “UWutwa wa Nguluvi wuhwaneene ni shihwano ishi. Akhandi akwali umuunu yuna wávyalile imbeyu inofu mu mugunda gwakwe.
\v 25 Leelo pina avaanu woona vaagona, umulugu waakwe wáaluta wávyala amagugu mu ngano, baheene wáwuukha.
\v 26 Ingano iyo pina yaamela na kiyansa kikhoma amakhomo, amagugu goope gaakhoma.
\v 27 Avavanda va munya mugunda, vaaluta kimuposa vaajova, ‘Wee mutwa, timeenye kiija wávyalaga imbeyu inofu mu mugunda gwakho, lino amagugu aga, gaahuma kwi?’
\v 28 Wávayankha wáaja, ‘Umulugu yumwene yuna wágahaga ndeeno.’ Avavanda vaakwe vamuposaaga vaajova, ‘Wuli, wisakula tilute tigakuule?’
\v 29 Umwene wáaja, ‘Ndaali, musikhagakuulaji, kwa kiiva mukwiliile kikulanisa ni ngano.
\v 30 Galeshi goona gakule lumo mbakha kifikha mu luhaavi ulwa kikungula. Mu luhaavi ulo, nikhavajovela avakungulaaji kiija, vakungaanie tangusiina amagugu na kigapinya mu fihugato, baheene vaganyaanye. Leelo ingano vayikungaanie, vayiponye mu shihenje shangu.’”
\s UWutwa wa Nguluvi ngaja mbeyu ya mujombe
\r (Maluko 4:30-32; Luuka 13:18-19)
\p
\v 31 UYeesu wávajovelaga ishihwano ishinji wáaja, “UWutwa wa Nguluvi wuhwaneene ni mbeyu iya mujombe yina umuunu wátoolile na kivyala mu mugunda gwakwe.
\v 32 Imbeyu iyi nangʼana mandu kishila soona, leelo pina yaamela na kikula, yiiva nkhome kishila ifimelo fyona ifya mu nyi. Imbeyu iyo yiiva mupishi mukhome, inyuni siyinsa na kisenga ifiwanso mu mansambala gaakwe.”
\s Ishihwano sha lihelu
\r (Luuka 13:20-21)
\p
\v 33 UYeesu wávajovela khanji ishihwano ishinji wáaja, “UWutwa wa Nguluvi wuhwaneene ni lihelu lina uwashimaayi yumonga wátoolile, wásapikha ilisapikhwa ilya debe sitatu isa wutine wa ngano. Pina wásapikha, ilihelu lila lyawumula ilisapikhwa lyona.”
\s Ulugulumilo lwa Yeesu ulwa kilogola kwa fihwano
\r (Maluko 4:33-34)
\p
\v 34 UYeesu akhandi ikishijovela ishipuga sha vaanu awo woona kwa fihwano. Shoshoona shina akhandi ilogola nawo, akhandi ilogola kwa fihwano hela.
\v 35 Ago gasenjekhaga, baheene likwilane iliswi lina uNguluvi wálilogolaga kwa nsila ya mukuwamalago kiija,
\q “Nisilogole na vaanu kwa nsila ya fihwano.
\q Nisiive nikivajovela gina gafihiilwe kihuma pina uNguluvi wáwumbaga inyi.”\f + \fr 13:35 \xt Yimba mu litaafili lya Sabuli 78:2.\f*
\s UYeesu itaviilila ishihwano isha magugu
\p
\v 36 Baheene uYeesu wáshihwesaga ishipuga shila sha vaanu, wáyinjila mu nanda. Avamanyisiwa vaakwe vamufwata, vamujovela vaajova, “Tiganulila ishihwano shila isha magugu gina gakhandi mu mugunda.”
\p
\v 37 UYeesu wávayankha wáaja, “Umuunu yula yuna wávyalile imbeyu inofu, ihwananisiwa noone Lusawo lwa Muunu.
\v 38 Umugunda gula guhwananisiwa ni nyi, imbeyu inofu sila sihwananisiwa na vaanu ava Wutwa wa Nguluvi. Amagugu gala gihwananisiwa na vaanu vina vikimuyinatila uMunansi yula uShetaani.
\v 39 Umulugu yuna wáyinsile kivyala amagugu, ihwananisiwa nu Shetaani. Kikungula kihwananisiwa ni lisiku ilya kihigwa inyi. Avakungulaaji vihwananisiwa na vamalayikha va Nguluvi.
\v 40 Ngaja shina avavanda va mugunda shina vakhagakungaania na kiganyaanya amagugu mu mooto, shiisho ndeeno shina yikhava mu lisiku ilya kihigwa inyi.
\v 41 ULusawo lwa Muunu akhavafilikha avamalayikha vaakwe, kiija vavakungaanie kihuma mu Wutwa waakwe, avaanu woona vina vikivapinsa avaanu kinangana na vanya wunansi woona.
\v 42 Avamalayikha vakhavataaga avaanu awo woona mu mooto ugwa shiluta, muna vakhakhoola na kigegejula ameeno kwa kiiva ya wuvafi wukhome.
\v 43 Ndeeno, avagolofu pa Nguluvi vakhangʼaala ngaja lijuva mu Wutwa waakwe. Umuunu yoyoona umunya makutu, apulishe!
\s Ishihwano sha shiinu isha lifungu likhome
\p
\v 44 “UWutwa wa Nguluvi wuli ngaja shiinu sha lifungu likhome, shina shifihiilwe mu mugunda. Umuunu yumonga pina wáshaajile mula, wáshifihile khanji. Baheene kwa wushendeefu, wálutile kigusa ifiinu fyona fina akhandi anafyo, wáagula umugunda gula.
\p
\v 45 “Khanji, uWutwa wa Nguluvi wuhwaneene ni shihwano ishi. Kukhandi kuna muunu mushulusi yuna isakula ilingʼanga ilya luulu inofu, iya lifungu likhome.
\v 46 Wáganile kilipata ilingʼanga limo ilya lifungu likhome, wálutile kigusa ifiinu fyona fina akhandi nafyo, baheene wáligula.
\s Ishihwano sha nyaafu
\p
\v 47 “Khanji, uWutwa wa Nguluvi wuli ngaja nyaafu sina avalovaaji vatosaaga mu lilamba. Vaganile kitoosa inyaafu sila, vakhataga inswi sina sili paayo paayo.
\v 48 Inyaafu sila saganile kimema, avalovaaji vakwehela mulubali ya lilamba. Baheene vaakhala pansi na kikungaania, inswi sina sifwaya vasiviikha mu matunduti, leelo sina sisifwaya vasitaagaga.
\v 49 Shilushwali ndeeno shina yikhava mu lisiku ilya kihigwa inyi. Avamalayikha va Nguluvi vakhayinsa kivabaagula avaanu avanansi mu vaanu avagolofu pa Nguluvi.
\v 50 Avamalayikha vakhavataaga avaanu awo woona mu mooto ugwa shiluta, muna vakhakhoola na kigegejula ameeno kwa kiiva ya wuvafi wukhome.”
\s UYeesu imanyisa ulwa mamanyiso amapya na makuulu
\p
\v 51 UYeesu wávaposa avamanyisiwa vaakwe wáaja, “Wuli, mwagamanya goona gina navajovela?” Woope vamuyankha vaajova, “Tagamanya.”
\v 52 Baheene wávayankha wáaja, “Lino umumanyisaaji yoyoona uwa ndaji sa Musa, yuna iiva mumanyisiwa mu Wutwa wa Nguluvi, ihwananisiwa nu munya nanda yuna iihumya ifiinu fyakwe fina aviishile ifipya ni fikuulu.”
\s UYeesu ikhaanwa ku Nasaleti
\r (Maluko 6:1-6; Luuka 4:16-30)
\p
\v 53 UYeesu wáganaga kimala kilogola ifihwano ifyo, wáwuukhaga pala.
\v 54 Wáganaga kifikha ku lijumbi ilya kunyaanave, akhayansiise kivamanyisa avaanu mu nanda iya kifuunyila. Avaanu vala vaswigaga na kiposania vaajova, “Umuunu uyu wáapata kwi uwumanyi uwu nu wutawulilwa uwa kigaha amabikha aga?
\v 55 Uyu muswamuve wa muhongola mbawo hela! Wuli, umaayi waakwe asili yuna ilitaawa lyakwe itambulwa Maliya? Avalukholo lwakwe vasili vava Yaakobo, uYusufu, uSimoni nu Yuuda?
\v 56 Wuli, avawulumbu vaakwe vasili vaveene vala vina tiikhala lumo? Lino wágapata kwi goona aga?”
\v 57 UYeesu wávajovela wáaja, “Umukuwamalago itiilwa shila luvala. Leelo ku nyi yaakwe, na kukhaaya yaakwe, asitiilwa.”
\v 58 UYeesu asikhagahile amabikha minshi kula kwa kiiva avaanu vala vasikhamuhuviliile.
\c 14
\s UYohana uMutwiniaji iibudwa
\r (Maluko 6:14-29; Luuka 9:7-9)
\p
\v 1 Mu luhaavi lula umutwa uHelode uwa ku Galilaya,\f + \fr 14:1 \fq UHelode uwa ku Galilaya: \ft Asili yula yuna uwiihe wávabudaga avaana uluhaavi luna wásawaagwa uYeesu. Yimba iliswi \fqa Helode\fqa* mu Maswi aMahensa.\f* wápulikhaga gina uYeesu akhandi iigaha.
\v 2 Baheene wávajovelaga avavanda vaakwe wáaja, “Uyo yu Yohana uMutwiniaji, yuna wáfyukha kihuma kwa vina vafwile. Lulwene ana ngufu isa kisenga amabikha.”
\p
\v 3-4 Isi mola sa Helode, pina wámubudile uYohana. UHelode wámutoolile uHelodiya, umudala wa munangʼana waakwe uFilipo. Baheene uYohana wámujovile uHelode kiija, “Mwikho kimutoola umudala wa munangʼana waakho uFilipo.” Baheene uHelode, wáfiliishe avaanu vamukhate uYohana na kimudindila mu shifungo.
\v 5 Lino uHelode akhandi isakula insila ya kimubuda uYohana, leelo wávatiilaga avaanu, kwa kiiva vakhandi vihuviilila kiija uYohana Mutwiniaji yumwene mukuwamalago.
\p
\v 6 Lyaganile kifikha ilijuva lya shiwungo sha kikumbukha kisawa umutwa uHelode, umwali wa Helodiya wáneenile pa vahensa va Helode.
\v 7 Wáganaga kineena, uHelode wáshendeevaga mandu. Wáyiyiiga kwa muhinja yula shoshoona shina hambi ilomba asimupeele.
\v 8 Umuhinja yula wáhonsewaagwa nu maayi waakwe, wámujovela uHelode wáaja, “Nipeela umutwe gwa Yohana uMutwiniaji mu siniya.”
\v 9 Umutwa uHelode wáganile kipulikha ago, wásugumilwagwa mandu. Leelo kiiva akhandi ayiyiijile pa vahensa woona vala, wálajisa kiija umuhinja yula apeelwe.
\v 10 Baheene uHelode wámufiliishe umuunu kiluta kimudumula uYohana umutwe mu shifungo.
\v 11 Umuunu yula wáyinsile nu mutwe gwa Yohana mu siniya, wámupeela umuhinja yula, woope wámupeela umaayi waakwe.
\v 12 Kuwudugo, avamanyisiwa va Yohana uMutwiniaji vaaluta kigutoola umufimba na kigusiila mu lijooja. Baheene vaaluta kimujovela uYeesu goona gina gasenjekhaga.
\s UYeesu ikivaliisa avaanu magana mashumi gasaanu (5,000)
\r (Maluko 6:30-44; Luuka 9:10-17; Yohana 6:1-14)
\p
\v 13 UYeesu wáganaga kipulikha goona ago, wáwuushile pala kwa shipugo, wáaluta palubali pina pangaya vaanu. Leelo avaanu vaganile kipulikha, vajendile kwa magulu kihuma mu majumbi, vamufwata kuna akhandi akwali uYeesu.
\v 14 Wáganile kiyiikha mu shipugo, wáshaajile ishipuga shikhome sha vaanu, wávasungupila na kivaponia avatamu vaanave.
\p
\v 15 Pashinyiijuva, avamanyisiwa vaakwe valutile kwa Yeesu vamujovela kiija, “Panu tikheele pa lunyikha patali na majumbi, khanji yiveele shaamihe. Uvahwese avaanu valute kigula ifyakiilya mu njinji.”
\v 16 UYeesu wávayankha wáaja, “Vasisakulwa kiluta. Muvapeele yuumwe ishakiilya.”
\v 17 Aveene vamuyankha vaajova, “Tina makhaate gasaanu hela, ni nswi sivili.”
\v 18 UYeesu wávajovelaga wáaja, “Nileeteli panu.”
\v 19 Baheene wávalajisa avaanu vala kiija vakhale pansi pa masole. Wátoola amakhaate gala gasaanu ni nswi sivili sila, wáloleela kushaanya, wámuhonjesa uNguluvi. Baheene wámenyulania amakhaate gala, wávapeela avamanyisiwa vaakwe, woope vavapeela avaanu.
\v 20 Avaanu woona vaalya, vayikuta. Avamanyisiwa vaakwe vakungaania amamenyulanie, gaamema matunduti ishumi na gavili.
\v 21 Avaanu woona vina valiisaga vaali vinshi, avagoosi veene duguli vaali magana mashumi gasaanu (5,000).
\s UYeesu ijenda pashaanya pa malenga
\r (Maluko 6:45-52; Yohana 6:16-21)
\p
\v 22 Baaho uYeesu wávalajisa avamanyisiwa vaakwe, vayinjile mu shipugo, valongole kiluta ku mwambwa ya lilamba ilikhome ilya Galilaya. Uluhaavi ulo umwene akhandi ikishihwesa ishipuga sha vaanu.
\v 23 Wáganile kishihwesa, baheene wátaana mwene duguli ku shidunda uluvala lwa shipata, kiija afuunye kwa Nguluvi. Pina yaafikha shaamihe, akhandi ashaanali ali ku shidunda mwene duguli.
\v 24 Uluhaavi ulo ishipugo shikhandi shifishile paakhati ya lilamba, leelo ilipepo likhandi likutukha mandu na mavingu gayansa kishitova ishipugo.
\v 25 Kwali kusinahenje kunena, uYeesu wáyansa kijenda pashaanya pa malenga iiluta ku vamanyisiwa vaakwe.
\v 26 Leelo avamanyisiwa vaakwe pina vamwajile uYeesu ijenda pashaanya pa malenga, vatiila mandu na kilyova vaajova, “Ili linguluvi!”
\v 27 Baaho uYeesu wávajovela wáaja, “Jimfyaji inumbula, yuune, musikhatiilaji.”
\v 28 UPetulo wámuyankha wáaja, “Wee Mutwa, shiyooli nda yuuwe, nijova nijende pashaanya pa malenga, niyinse kunyaakho.”
\v 29 UYeesu wámugomosesa wáaja, “Yinsa.” Baheene uPetulo wáyiikha mu shipugo shila, wáyansa kijenda pashaanya pa malenga kiluta kwa Yeesu.
\v 30 Leelo ilipepo ilikhome lyaganaga kikutukha na kimupuga, uPetulo wátiilaga mandu, wáyansa kijuda mu malenga. Baheene akhayansiise kilyova iijova, “Wee Mutwa, nikulusa!”
\p
\v 31 Baaho uYeesu wágolosa iliwokho, wámukhata, wámujovela wáaja, “Wee munya lihuuvi lidoodo, kwashi witungumala?”
\v 32 UYeesu nu Petulo vaganaga kiyinjila mu shipugo, ilipepo lila lyavatama.
\v 33 Baheene avamanyisiwa vina vakhandi mu shipugo, vamufuunya uYeesu vaajova, “Shiyooli, owe uli Lusawo lwa Nguluvi!”\f + \fr 14:33 \fq Lusawo lwa Nguluvi: \ft Yimba iliswi ili mu Maswi aMahensa. \f*
\s UYeesu iiponia avatamu mu Genesaleti
\r (Maluko 6:53-56)
\p
\v 34 UYeesu na vamanyisiwa vaakwe vaganile kilowokha mu lilamba ilikhome ilya Galilaya, vafishile mu nyi ya Genesaleti.
\v 35 Avaanu va mu nyi yila vaganaga kimanya kiija yu Yeesu, vayansa kiyalaalisa imola saakwe imbali soona. Baheene avaanu vayansa kivatwala avatamu woona kwa Yeesu.
\v 36 Vamulomba uYeesu kiija, avatawule avatamu vapyase ulupembo lwa mwenda gwakwe hela. Baheene avatamu woona vina vapyasaaga, vaponaga.
\c 15
\s UYeesu ikigakhaana amamanyiso aga ngʼoma sa vambuya
\r (Maluko 7:1-13)
\p
\v 1 Lino, aVafalisaayo na vamanyisaaji vamonga va ndaji sa Musa, vayinsile kihuma ku Yelusalemu. Vaaluta kwa Yeesu vamuposa vaaja,
\v 2 “Kwashi avamanyisiwa vaakho vasiyinatila ingʼoma sina avambuyeesu vatuleshelaga? Kwa kiiva viilya ishakiilya vasiyinatila ingʼoma iya kiyiyooga amawokho gaanave!”\f + \fr 15:2 \fq Ingʼoma iya kiyiyooga amawokho gaanave: \ft AVafalisaayo vijovaga, nda umuunu apyase ishakiilya asiyiyoojile amawokho na kifuunya tangusiina, ishakiilya isho shiiva shashafukha, ndeeno shikimugaha yuna iilya ave mushaafu. AVafalisaayo vaswigaga, kiiva uYeesu asikhatunile kishafukha kwa vamanyisiwa vaakwe.\f*
\v 3 UYeesu wávayankha wáaja, “Kwashi omwe mukisinanga indaji sa Nguluvi, kwa nsila ya kisiyinatila ingʼoma seenyu?
\v 4 UNguluvi wájovile, ‘Uvatiilaje uwiiho nu maayi waakho.’\f + \fr 15:4 \xt Yimba mu litaafili lya Kihuma 20:12; Luuju lwa Ndaji 5:16.\f* Khanji wájovile, ‘Yoyoona yuna ikimuliga uwiihe awu umaayi waakwe, uyo wa kibudwa.’\f + \fr 15:4 \xt Yimba mu litaafili lya Kihuma 21:17; Njowo sa Valaawi 20:9.\f*
\v 5 Leelo omwe mwijova kiija, umuunu akwiliile kimujovela uwiihe awu umaayi waakwe kiija, ‘Ifiinu fina naava niija nikutanje owe, naahumya kwa Nguluvi.’
\v 6 Baheene mwijova kiija umuunu asisakulwa kimutiila uwiihe awu umaayi waakwe. Ukho kukwene kilitofola iLiswi lya Nguluvi, kwa nsila ya kiyinatila ingʼoma seenyu.
\v 7 Muli vamyansi omwe! UIsaaya wálogwele ga shiyooli pina wákuwiilwe amalago kwa kiiva yeenyu kiija,
\q
\v 8 ‘UNguluvi iija,
\q “Avaanu ava vikinitiila kwa kilogola kwene hela,
\q leelo inumbula saanave sisikinihiiva one.
\q
\v 9 Woope vikinifuunya hela one,
\q khanji vimanyisa amamanyiso ga ndaji sa vaanu na kiija ndaji sangu.”\f + \fr 15:8-9 \xt Yimba mu litaafili lya Isaaya 29:13.\f*’”
\s Ifiinu fina fikimushafula umuunu
\r (Maluko 7:14-23)
\p
\v 10 UYeesu wáshishemeelile khanji ishipuga sha vaanu wáshijovela wáaja, “Munipulisaaje, khanji mugamanyaje gina niijova!
\v 11 Ishiinu shina shikimuyinjila umuunu mu mulomo, shisikwiliile kimushafula. Leelo shina shiihuma mu mulomo gwakwe, shisheene shikimushafula umuunu.”
\p
\v 12 Baheene avamanyisiwa vaakwe vaaluta kwa Yeesu, vamuposa vaajova, “Wuli, umeenye kiija aVafalisaayo vakhalalaga mandu, vaganaga kipulikha amaswi gina walogolaga?”
\v 13 UYeesu wávayankha wáaja, “UDaada wangu yuna ali kushaanya akhakuula ifimelo fyofyona fina asikhafivyalile.
\v 14 Valeshi, kiiva awo valongosaaji vapofu va vapofu! Umupofu nda ikimulongosa umupofu muyine, woona vavili vasidubujile mu lilindi!”
\v 15 Leelo uPetulo wámujovela wáaja, “Tiganulila ishihwano sha shiinu shina shikimushafula umuunu.”
\v 16 UYeesu wávayankha wáaja, “Wuli, na yuumwe mushaanali musiimanya?
\v 17 Wuli, musimeenye kiija shoshoona shina shiyinjila mu mulomo, shiiluta mu wutumbu wa muunu, baheene kuwudugo ikishihumya kunja?
\v 18 Leelo ishiinu shina shiihuma mu mulomo gwa muunu, shiihuma mu numbula yaakwe, isho shisheene shina shikimushafula umuunu.
\v 19 Kiiva mu numbula ya muunu, mumwene muna giihuma amahiiva amavi, uwubudaaji, uwaafu uwa kijenda na vadala va kunja, uwushemi, uwuhiiji, uwubedelo wa wudehi na maligo.
\v 20 Goona ago, gageene gina gikimushafula umuunu. Leelo umuunu asikwiliile kiiva mushaafu kwa kilekha kiyiyooga amawokho.”
\s Ilihuuvi ilya washimaayi yuna asili Muyahuudi
\r (Maluko 7:24-30)
\p
\v 21 UYeesu wáwuukhaga pala, wáaluta ku mbali isa Tiilo ni Sidoni.
\v 22 Baheene uwashimaayi yumonga yuna asili Muyahuudi, wáaluta kwa Yeesu, wályova kwa ngufu wáaja, “Wee Mutwa, Lusawo lwa mutwa uDawudi,\f + \fr 15:22 \fq Lusawo lwa mutwa uDawudi: \ft Uluganulo lwakwe, \fqa uMukulusaaji\fqa*. Yimba iliswi \fqa Dawudi\fqa* mu Maswi aMahensa.\f* nisungupila! Umwali wangu ilafisiwa mandu na malungu.”
\v 23 Leelo uYeesu asikhamuyanshile liswi lyolyona. Kuunyuma, avamanyisiwa vaakwe vaaluta kwa Yeesu vamulomba vaajova, “Mujovela uwashimaayi uyu awuushe, kwa kiiva ikitulyovela kunyuma yeesu.”
\v 24 UYeesu wávayankha wáaja, “UNguluvi wánifilikhaga kivakulusa aVaisilaheli hela, kwa kiiva, aveene vali ngaja nkholo sina siyajile.”
\p
\v 25 Uwashimaayi yula wáaluta wáfugama pa Yeesu, wámulomba wáaja, “Wee Mutwa, nikikulomba unitanjilise!”
\v 26 Baheene uYeesu wámuyankha wáaja, “Lusili lunofu kitoola ishakiilya sha vaana na kisitoosesa imbwa.”\f + \fr 15:26 \fq Vaana: \ft Uluganulo lwakwe, \fqa Vayahuudi\fqa*. \fq Imbwa: \ft Uluganulo lwakwe, \fqa vina vasili Vayahuudi.\f*
\v 27 Uwashimaayi yula wáaja, “Eena Mutwa, leelo nasi mbwa soope siilya amasigase gina giigwa pansi pa meesa iya vatwa vaakwe.”
\v 28 UYeesu wámuyankha wáaja, “Wee nyineesu owe, ilihuuvi lyakho likhome mandu! Yive ndeeno ngaja shina wisakula.” Baaho, umuhinja yula wáapona.
\s UYeesu iiponia avatamu vinshi
\p
\v 29 UYeesu wáganile kiwuukha pala, wávaleeme mulubali lwa lilamba ilikhome ilya Galilaya, wátaana kiluta kikhala ku shidunda.
\v 30 Avaanu vinshi mandu vaaluta kwa Yeesu kivatwala avalema amagulu, avapofu, avambwibwi na vanji vinshi. Vavaviikha avatamu vala pa magulu gaakwe, umwene wávaponia.
\v 31 Avaanu mu shipuga shila, vaswigaga mandu vaganaga kivaaga avambwibwi vilogola, avalema amagulu vijenda na vanya wulema uwunji viipona na vapofu viloleela. Avaanu vayansa kimusufya uNguluvi yuna aVaisilaheli vikimufuunya.
\s UYeesu ikivaliisa avaanu magana mashumi gana (4,000)
\r (Maluko 8:1-10)
\p
\v 32 Baheene uYeesu wávashemeela avamanyisiwa vaakwe wáajova, “Nikivasungupila avaanu ava, kiiva vakheele noose nsiku sitatu, lino vagaya shakiilya. Nisiganile kivahwesa kiija vawuyaje kunyaanave pina vana njala, vasilaave vasilishe mu nsila.”
\p
\v 33 Avamanyisiwa vaakwe vala vamuposa vaajova, “Tisigaaje kwi amakhaate aga kivakwila avaanu woona ava, pa lunyikha panu?”
\v 34 UYeesu wávaposa wáaja, “Muna makhaate galinga?” Vamugomosesa vaaja, “Tina makhaate fungati nu tuswi tusheefu, khanji tudoodo.”
\v 35 Baheene uYeesu wávalajisa avaanu woona kiija vakhale pansi.
\v 36 Wátoola amakhaate gala fungati nu tuswi tula, wámuhonjesa uNguluvi, wámenyulania, wávapeela avamanyisiwa vaakwe, woope avamanyisiwa vavagavila avaanu vala.
\v 37 Avaanu woona vala valiisaga vayikuta. Baheene avamanyisiwa vakunganiaga amakhaate amamenyulanie gina gasigalaga, gamemile matunduti fungati.
\v 38 Ndeeno, avaanu vina valiisaga ishakiilya shila, vakhandi vagoosi magana mashumi gana (4,000), bila kivavasa avashimaayi na vaana.
\v 39 Wáganaga kivahwesa avaanu vala, uYeesu wáyinjila mu shipugo, wáaluta ku mbali isa lijumbi lya Magadani.
\c 16
\s AVafalisaayo visakula uYeesu agahe amabikha
\r (Maluko 8:11-13; Luuka 12:54-56)
\p
\v 1 Baheene aVafalisaayo na Vasadukaayo vamonga vaaluta kwa Yeesu kimujela kiija avawonense ishimanyilo, kiwonensa kiija afiliikhwe nu Nguluvi.
\v 2 UYeesu wávayankha wáaja, “Pina kwava shaamihe, mwilogola mwijova, ‘Pamulaawu kusiishe wunofu, kiiva ku wulanga kuvalafu.’
\v 3 Leelo mu luhaavi ulwa lwamilaawu, mwilogola mwijova, ‘Iminsiyaano inoonya yisitoonye, kwa kiiva ku wulanga kutiitu, khanji kuna mafunde gavijile.’ Lino omwe mufimeenye ifimanyilo ifya luhaavi, leelo mwikunya kigamanya gina gisenjekha insiku isi.
\v 4 Ishisafi sha vaanu avanansi, shisakula ishimanyilo! Nisikhavawonensa shimanyilo shoshoona shila, leelo shimanyilo shimo hela shina musishaaje, ngaja shila isha mukuwamalago uYoona.” Baheene uYeesu wáwuukha, wávalekha.
\s Amamanyiso aga wudehi aga Vafalisaayo na Vasadukaayo
\r (Maluko 8:14-21)
\p
\v 5 Avamanyisiwa va Yeesu vaganaga kilowokha ililamba ilikhome lya Galilaya, vakhandi vasamiilwe kitoola amakhaate.
\v 6 Vaganaga kifikha kwa Yeesu wávajovela wáaja, “Muyivavalaje ni lihelu ilya Vafalisaayo na Vasadukaayo.”
\v 7 Avamanyisiwa vala vayansa kijovelana veene viija, “Ilogola ndeeno kwa kiiva tisatoola amakhaate.”
\v 8 UYeesu wáamanya ago goona, wávajovela wáaja, “Omwe vanya lihuuvi lidoodo! Kwashi mwikhaanania yuumwe kiija mungaya makhaate?
\v 9 Wuli, mushaanali musinakumbushe na kimanya? Mushaanali mungaya luuju ulwa vaanu vala magana mashumi gasaanu (5,000) vina vayikutaga amakhaate gasaanu gala? Mwakunganiaga amakhaate amamenyulanie matunduti galinga?
\v 10 Awu amakhaate gala fungati kwa vaanu vala magana mashumi gana (4,000), mwakunganiaga amakhaate amamenyulanie matunduti galinga?\f + \fr 16:10 \xt Yimba mu litaafili lya Mataayo 14:20; 15:37.\f*
\v 11 Wuli, musiimanya kiija nisilogolela injowo isa makhaate? Lino muyivavalaje ni lihelu ilya Vafalisaayo na Vasadukaayo.”
\v 12 Baheene, avamanyisiwa vaakwe vaamanya kiija asikhandi ilogola ulwa lihelu ilya kiwumulila amakhaate, leelo ulwa mamanyiso aga wudehi aga Vafalisaayo na Vasadukaayo.
\s UPetulo ikimubedela uYeesu kiija Mukulusaaji
\r (Maluko 8:27-30; Luuka 9:18-21)
\p
\v 13 UYeesu na vamanyisiwa vaakwe wáganile kifikha ku booma ya Kayisaliya-Filipi, wávaposa wáaja, “Avaanu viijova one Lusawo lwa Muunu yuune naani?”
\v 14 Vamugomosesa vaaja, “Vamonga viija yuuwe Yohana Mutwiniaji, avanji viija yuuwe Eliya mukuwamalago, avanji viija yuuwe mukuwamalago Yelemiya, avanji viija mukuwamalago ngaja vakuwamalago ava paanyuma.”
\v 15 UYeesu wávaposa khanji wáaja, “Omwe mwijova one yuune naani?”
\v 16 USimoni Petulo wámugomosesa wáaja, “Owe yuuwe Mukulusaaji yuna uNguluvi wátahisaaga kimufilikha.\f + \fr 16:16 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa.\f* Owe yuuwe Lusawo lwa Nguluvi, yuna muumi.”
\p
\v 17 UYeesu wámujovela wáaja, “Uyimiliilwe owe Simoni lusawo lwa Yoona, kwa kiiva kusiina umuunu yuna wákugubutulila ago, leelo yu Daada wangu yuna ali kushaanya.
\v 18 One nikikujovela kiija, owe yuuwe Petulo, yuuwe lipaama,\f + \fr 16:18 \fq Petulo: \ft Ilitaawa lya Shiyunaani. Uluganulo lwakwe, \fqa ilipaama\fqa*. \f* na pashaanya ya lipaama ili, nikhashisenga ishipuga sha vahuvililaaji vangu. Ingufu isa mfwa\f + \fr 16:18 \fq Mfwa: \ft Kwa Shiyunaani yiyandiikhwe \fqa Wusimu\fqa*. Yimba iliswi \fqa Wusimu\fqa* mu Maswi aMahensa.\f* sisikhashimena kaa.
\v 19 One nisikupeele ifungulo isa Wutwa wa Nguluvi, baheene goona gina usigadinde mu nyi iyi, uNguluvi asigadinde hata kushaanya. Khanji goona gina usigadindule mu nyi iyi, uNguluvi woope asigadindule hata kushaanya.”
\v 20 Baheene uYeesu wávapavila avamanyisiwa vaakwe wáaja, vasikhamujovelaga muunu yoyoona kiija, umwene Mukulusaaji.\f + \fr 16:20 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. \f*
\s UYeesu itaviilila shina hambi iifwa na kifyukha
\r (Maluko 8:31–9:1; Luuka 9:22-27)
\p
\v 21 Kiyansisa uluhaavi ulo, uYeesu wáyansaaga kivataviilila avamanyisiwa vaakwe wáajova, “One Lusawo lwa Muunu nisakulwa kiluta ku Yelusalemu na kipata amalava minshi kwa vakhome va Vayahuudi, avatambule avakhome na vamanyisaaji va ndaji sa Musa. Nikhabudwa, leelo ilisiku lya wutatu, nikhafyukha.”
\v 22 Baheene uPetulo wámutoolaga uYeesu wáaluta na woope palubali, wáyansa kimukhajila, wáaja, “Wee Mutwa, ago uNguluvi agasivile! Gasilaave gakupate owe!”
\v 23 Leelo uYeesu wáseetukha, wámujovela uPetulo wáaja, “Wuukha kumwandi yangu owe Shetaani, kiiva wiijesa kinisivila kigaha gina isakula uNguluvi, wihiiva ga vaanu.”
\p
\v 24 Baheene uYeesu wávajovela avamanyisiwa vaakwe wáaja, “Umuunu yoyoona nda isakula kinifwata one, aleshe gina agadobweshe, ayihumye anifwate hata nda yive kiifwa.\f + \fr 16:24 \ft Kwa Shiyunaani yiyandiikhwe, \fqa Umuunu yoyoona yuna isakula kinifwata ayikhaanaje yumwene, asumulaje umusalaaba gwakwe wiila na kinifwata one.\f*
\v 25 Kiiva, umuunu yoyoona yuna isakula kiwusaajila uwuumi waakwe, uyo akhawuyasa. Leelo umuunu yoyoona yuna ikiwuyasa uwuumi waakwe kwa kiiva ya one, uyo asiwupate uwuumi wa shiluta.
\v 26 Lino umuunu akhayambulila shishi kipata uwusi woona wa nyi, na kiwuyasa uwuumi wa shiluta? Lino, umuunu ahumye shishi kipyanisa uwuumi waakwe? Kusiina shiinu shoshoona.
\v 27 One Lusawo lwa Muunu nikhayinsa lumo na vamalayikha vangu mu Wutupikho wa Daada. Baheene nikhamuhomba shila muunu kilingana ni nsengo saakwe.
\v 28 Shiyooli nikivajovela kiija, avamonga vina vakwali panu vasikhafwa mbakha pina vakhanyaaga one Lusawo lwa Muunu, pina niyinsa mu Wutwa wangu.”
\c 17
\s UYeesu ihambukha umuvili
\r (Maluko 9:2-13; Luuka 9:28-36)
\p
\v 1 Saganile kishila nsiku mutanda, uYeesu wávatoolile uPetulo, uYaakobo nu Yohana umunangʼana wa Yaakobo. Wálutile nawo ku shidunda ishitali mandu, ukho vakhandi veene.
\v 2 Baheene pina vali pala, uYeesu wáhambukha umuvili gwakwe paveene. Uweeni waakwe wangʼaala ngaja lijuva, amenda gaakwe gaava mavalafu mandu ngaja uwuvalafu wa lijuva.
\v 3 Baaho vatwiwukha avakuwamalago uMusa nu Eliya,\f + \fr 17:3 \fq UMusa nu Eliya: \ft Awo vakhandi vakuwamalago avakhome. UMusa wávalongosaaga aVaisilaheli kihuma ku Misili, kiluta ku nyi ya Isilaheli. UEliya akhandi ihuviililwa kiija, akhatina mu nyi pina asinayinse uMesiya. \xt Yimba mu litaafili lya Malaaki 4:5\xt*.\f* vaava vilogola nu Yeesu.
\v 4 Baheene uPetulo wámujovela uYeesu wáaja, “Wee Mutwa, lunofu ose tive tiikhala bahanu. Lino nda wisakula, nisenje ingono sitatu. Yimo yive yaakho, yimonga ya Musa, iyinji yive ya Eliya.”
\p
\v 5 UPetulo pina akhandi ashaanali apilogola, baaho ilifunde ilivalafu lyavagubikha woona. Baheene vapulikha ishawuti kihuma mu lifunde ilyo yiijova, “Uyu yumwene Lusawo lwangu. Nimuganile, ikinishendeefya, mumupulisaaje!”
\v 6 Avamanyisiwa vaakwe vaganile kipulikha ago, vaagwa pansi vagubama, vatungumala mandu.
\v 7 UYeesu wávejeela nkholeela, wávapyasa, wávajovela wáaja, “Yiimi, musikhatiilaji!”
\v 8 Baaho vaganile kiloleela kushaanya, vasamwajile umuunu uyunji, leelo vamwajile uYeesu mwene duguli.
\v 9 Pina vakhandi viyiikha kihuma ku shidunda shila, uYeesu wávapavila wáaja, “Musikhamujovelaji umuunu yoyoona gina mwagaaga kuno, mbakha uluhaavi luna uLusawo lwa Muunu, akhafyukha kihuma kwa vina vafwile.”
\p
\v 10 Avamanyisiwa vala vamuposa uYeesu vaaja, “Kwashi avamanyisaaji va ndaji sa Musa viija mbakha ayinse tangusiina uEliya, baheene kuunyuma uKilisito?”
\v 11 UYeesu wávagomosesa wáaja, “Shiyooli, uEliya asilongole tangusiina, kinosa injowo soona.
\v 12 Leelo nikivajovela kiija, uEliya shi wáyinsaga,\f + \fr 17:12 \fq UEliya shi wáyinsaga: \ft UYeesu ikimulogola uYohana uMutwiniaji, yuna insengo saakwe sikhandi sihwaneene nu Eliya. \xt Yimba mu litaafili lya Mataayo 11:13-14\xt*.\f* avaanu vasikhamumanyile, vamugahilaga fivi. Shiisho ndeeno, uLusawo lwa Muunu vasimulemase.”
\v 13 Ndeeno avamanyisiwa vala, vamanyaga kiija uYeesu akhandi ilogola isa Yohana uMutwiniaji.
\s UYeesu ikimuponia umudiimi umunya lilungu
\r (Maluko 9:14-29; Luuka 9:37-43)
\p
\v 14 Baheene uYeesu na vamanyisiwa vaakwe vala vatatu, pina vatinile pa shipuga shila sha vaanu, umuunu yumonga wálutile wáfugama pa Yeesu.
\v 15 Wámujovela wáaja, “Wee Mutwa, nilomba umusungupile umuswamu wangu, kwa kiiva ana wutamu wa malibisi. Uwutamu uwo, wukimulafya mandu. Wiila pina wukimukhata wukimugwisisa mu mooto na mu malenga.
\v 16 Namuleeta kwa vamanyisiwa vaakho, leelo vagombola kimuponia.”
\p
\v 17 UYeesu wávayankha wáaja, “Omwe vaanu va shisafi ishi muna musikinihuviilila! Wuli, nisiikhale noomwe mbakha payooli? Nisivagugumile omwe mbakha payooli? Muleeti panu umudiimi uyo!”
\v 18 Vaagana kimutwala, uYeesu wálikhajila ililungu lila, lyope lyahuma. Baaho, umudiimi yula wáapona.
\p
\v 19 Paanyuma avamanyisiwa vaaluta kwa Yeesu pina ali mwene, vamuposa vaaja, “Kwashi ose taakunya kilidaga ililungu lila?”
\v 20 Umwene wávayankha wáaja, “Kwa kiiva ilihuuvi lyenyu lidoodo, shiyooli nikivajovela kiija, hata nda muna lihuuvi lidoodo ngaja mbeyu ya mujombe inangʼana mandu kishila soona, musishijove ishidunda ishi kiija, ‘Wuukha apa, ulute pala,’ shoope shisiwuushe. Ndeeno kusiina ishiinu shina shisivapoote. [\v 21 Leelo amalungu ndawuli ago, musikwiliile kigadaga shiishi, mbakha kwa nsila ya kimufuunya uNguluvi na kilekha kiilya kwa kiiva ya mafuunyo.]\f + \fr 17:21 \ft Amaswi aga, gakusiina mu mayandikhwa agamonga amakuulu. \xt Yimba mu litaafili lya Maluko 9:29. \f*”
\s UYeesu ilogola khanji shina hambi iifwa na kifyukha
\r (Maluko 9:30-32; Luuka 9:43-45)
\p
\v 22-23 Ilisiku limonga uYeesu pina akhandi ku Galilaya lumo na vamanyisiwa vaakwe, wávajovelaga wáaja, “One Lusawo lwa Muunu nisidoolelwe na kitawulwa ku vaanu vina hambi vikinibuda, leelo ilijuva lya wutatu nikhafyukha.” Avamanyisiwa vaakwe vaganile kipulikha ago, vasugumiilwe mandu.
\s Kihomba ikhoodi ya nanda imbaagule iya kifuunyila
\p
\v 24 UYeesu na vamanyisiwa vaakwe, vaganile kifikha ku Kapelinawumu, avatofya khoodi vina vakhandi viitofya kwa kiiva ya nanda imbaagule iya kifuunyila,\f + \fr 17:24 \fq Avatofya khoodi vina vakhandi viitofya kwa kiiva ya nanda imbaagule iya kifuunyila: \ft Ikhoodi iyi yikhandi yihombwa shila mwakha na Vayahuudi avagoosi. \xt Yimba mu litaafili lya Kihuma 30:13-16.\f* vamulutila uPetulo, vamuposa vaajova, “Wuli, umumanyisaaji weenyu woope ihomba ikhoodi iya nanda imbaagule iya kifuunyila?”
\v 25 UPetulo wávayankha wáaja, “Eena, ihomba.” Baheene uPetulo wáyinjila mu nanda. Leelo uPetulo pina asinalogole lyolyona, uYeesu wáyansa kimuposa wáaja, “Wee Petulo, owe wihiiva wuli? Avatwa va mu nyi, viitofya ikhoodi kwa vaanu vashi? Ku vaanu vaanave awu kwa vahensa?”\f + \fr 17:25 \ft Avatwa vakhandi vikivatofya ikhoodi avaanu vina vakhandi vilongosa shikhooloni, leelo vasikhandi vikivatofya avakhaaya va nyi saanave. \f*
\v 26 UPetulo wáyankha wáaja, “Viitofya kwa vahensa.” UYeesu wámujovela wáaja, “Nda luli ndeeno, viiva vavasajiile avaanu vaanave kihomba ikhoodi.
\v 27 Leelo nda tisakula tisikhavakhalasaaga avaanu ava, luta utoose indovano mu lilamba. Baheene inswi yina hambi wiitala kiyisipusa, yigabadulaga umulomo, usiyaaje ihela mukhati. Uyitoole ihela iyo, baheene ulute uhombe ikhoodi yangu ni khoodi yaakho.”
\c 18
\s Yu naani yuna mukhome mu Wutwa wa Nguluvi
\r (Maluko 9:33-37; Luuka 9:46-48)
\p
\v 1 Paanyuma padoodo avamanyisiwa va Yeesu vamuyinsila uYeesu, vamuposa vaajova, “Yu naani yuna mukhome kishila avanji woona mu Wutwa wa Nguluvi?”
\v 2 UYeesu wámushemeela umwana umunangʼana, wámuyiimya paakhati yaanave,
\v 3 wávajovela wáaja, “Shiyooli nikivajovela, nda musiseetukha na kiiva ngaja avaana avanangʼana, musikwiliile kiyinjila mu Wutwa wa Nguluvi.
\v 4 Ndeeno umuunu yoyoona yuna ikiyiyiisa ngaja umwana umunangʼana uyu, uyo yumwene akhava mukhome mu Wutwa wa Nguluvi.
\v 5 Khanji, umuunu yoyoona yuna ikimusaajisa umwana umunangʼana ngaja uyu kwa litaawa lyangu, iiva ikinisaajisa one.
\v 6 Avaanu avanangʼana vina vikinihuviilila one, umuunu nda amupinse umunyaayumo waanave agahe uwunansi, yiiva shiba umuunu uyo apinyilisiwe mu nsingo ilyala ilikhome ilya kihawulila na kitaagwa mu shoogo ishitali isha bahali.
\s Amapavilo ulwa majelo
\r (Maluko 9:42-48; Luuka 17:1-2)
\p
\v 7 “Aka omwe vaanu va mu nyi iyi, muna mupinsa avaanu vagahe uwunansi. Ago shiyooli gakhayinsa, leelo aka kwa muunu uyo yuna ikigapinsa ago!
\v 8 Iliwokho lyakho awu iligulu lyakho nda likikupinsa kigaha uwunansi, lidumula ulitaaje kutali. Shiba kihuluta mu wuumi wa shiluta ni liwokho limo awu ni ligulu limo, kulikho kihuluta na mawokho gavili awu magulu gavili, na kitaagwa mu malafyo ga mooto gwa shiluta.
\v 9 Khanji, iliiho lyakho nda likikupinsa kigaha uwunansi, lijodola ulitaaje kutali! Shiba kiyinjila ku wuumi wa shiluta ni liiho limo, kulikho kiiva na meeho goona gavili, na kitaagwa mu malafyo ga mooto gwa shiluta.
\s Ishihwano sha nkholo yina yiyajile
\r (Luuka 15:3-7)
\p
\v 10 “Yivavalaji, musikhamusalaji umunyaayumo mu vanangʼana ava! Kwa kiiva nikivajovela kiija, hata woope vana vamalayikha vaanave kushaanya. Uluhaavi loona vali pa Daada wangu yuna ali kushaanya vikimuloleela. [\v 11 Kwa kiiva uLusawo lwa Muunu wáyinsile mu nyi kivakulusa vina vayajile.]\f + \fr 18:11 \ft Amaswi aga, gakusiina mu mayandikhwa agamonga amakuulu. \xt Yimba mu litaafili lya Luuka 19:10. \f*
\v 12 Mwiwona wuli? Umuunu nda ana nkholo ligana limo, leelo yimo yiyaje, wuli, asisilekha inkholo mashumi gonja ni gonja ku shidunda na kiluta kiyitavikha yimo yila yina yiyajile, mbakha ayaaje?
\v 13 Shiyooli nikivajovela, nda ayaaje, ishendeeva mandu kwa kiiva ya nkholo yimo yila, kishila inkholo sila mashumi gonja ni gonja sina sisiyajile.
\v 14 Shiisho ndeeno, uWiheenyu uwa kushaanya asigeene kiija yumonga mu vanangʼana ava, ayaje.
\s Ulugoto lwa kimuyoonya yuna ananjile
\p
\v 15 “Nda umuhuvililaaji muyaago akunanjiile, lutaga umupose pina muli vavili hela. Nda akupulishe, lino, usiive wamupata khanji umuhuvililaaji muyaago.
\v 16 Leelo nda asakupulikha, lutaga umutoole umuunu uyunji yumo awu vaanu vavili, kiija mufwataje aMayandikhwa aManofu gina giijova kiija, ‘Vaveesaje vakwali avalunjikhaaji vavili awu vatatu ava kilunjikha shila shiinu.’\f + \fr 18:16 \xt Yimba mu litaafili lya Luuju lwa Ndaji 19:15.\f*
\v 17 Nda asikivapulikha awo woope, lutaga uvajovele avayimililaaji va shipuga sha vahuvililaaji. Nda asikivapulikha awo, baheene muvasaaga ngaja shina ukimuvasa yuna asikimuhuviilila uNguluvi awu mutofya khoodi.
\s Uwutawulilwa uwa vamanyisiwa uwa //kidinda na kidindula
\p
\v 18 “Shiyooli nikivajovela, goona gina mugadindile mu nyi iyi, uNguluvi asigadinde hata kushaanya. Khanji, goona gina mugandindwile mu nyi iyi, uNguluvi woope asigadindule hata kushaanya.
\v 19 Nikivajovela khanji kiija, nda avaanu vavili mu shipuga sha vahuvililaaji vapulinkhane mu nyi iyi kwa gina vilomba umutango, uDaada wangu uwa kushaanya asivagahile ago.
\v 20 Kiiva nda vakwali avaanu vavili awu vatatu vina vakungaanile kwa litaawa lyangu, na yuune niiva baaho.”
\s Ishihwano sha muunu yuna asisaajila
\p
\v 21 Baheene uPetulo wáaluta kwa Yeesu, wámuposa wáaja, “Wee Mutwa, nda umuhuvililaaji muyangu aninanjiile, nisakulwa kimusaajila mala khalinga? Wuli, mala fungati?”
\v 22 UYeesu wámuyankha wáaja, “Nisikikujovela kiija mala fungati hela, leelo umusajilaje umuyaago luhaavi loona mu wiikhasi waakho bila kivasa.\f + \fr 18:22 \fq Luhaavi loona mu wiikhasi waakho bila kivasa: \ft Kwa Shiyunaani yiyandiikhwe, \fqa 7 x 70.\f*
\p
\v 23 “Lino, uWutwa wa Nguluvi wuhwaneene ni shihwano ishi. Akhandi akwali umutwa yumonga yuna wávashemeelaga avasenga nsengo vaakwe kiija, avahombe amakhole gaanave.
\v 24 Umutwa pina wáyansaaga kivasa, wátwalilwagwa umuunu yumonga yuna akhandi idaayiwa ilifungu likhome mandu ilya hela.\f + \fr 18:24 \fq Ilifungu likhome mandu ilya hela: \ft Kwa Shiyunaani yiyandiikhwe, \fqa talanta sisaanu\fqa*. Talanta yimo yikhandi yilingeene na mahombo ga muunu yumo, kwa maakha ishumi na mutanda.\f*
\v 25 Umusenga nsengo uyo wápotiilwe kihomba ihela sina akhandi idaayiwa. Baheene umutwa wálamula kiija agusiwe umwene, umudala waakwe, avanaakwe ni fiinu fyona fina akhandi nafyo, baheene amuhombe.
\p
\v 26 “Baheene umusenga nsengo yula wáfugama pa mutwa, wámulomba wáaja, ‘Nilomba uniheepe padoodo, nisikuhombe ifiinu fyakho fyona.’
\v 27 Umutwa yula wámusungupila umusenga nsengo waakwe, wámusaajila kihomba umukhole gwakwe, wámutawula kiija alutaje.
\p
\v 28 “Umusenga nsengo yula wáganile kihuma, wámwajile umusenga nsengo muyine yuna wámukhopesaaga ilifungu lidoodo kwa kifwatana na shina umutwa akhandi ikimudaayi umwene. Baaho wámutakha ku nsingo, wámujovela wáaja, ‘Nihomba shina nakukhopesaaga.’
\v 29 Umusenga nsengo muyine wáfugama pamwandi yaakwe wámulomba wáaja, ‘Uniheepe padoodo, nisikuhombe ifiinu fyakho.’
\v 30 Leelo umwene wákhaana, wámutwala kimudindila umuyine mu shifungo, mbakha uluhaavi luna akhahomba umukhole goona.
\p
\v 31 “Avasenga nsengo vayine vaganile kigaaga ago, valemala mandu mu numbula saanave. Baheene vaaluta kwa mutwa waanave na kimujovela goona gina gasenjekhaga.
\v 32 Baheene umutwa wámushemeela umusenga nsengo yula, wámuposa wáaja, ‘Owe uli muunu muvi mandu! Wanilombaga kiija nikusaajile shina nikhandi nikikudaayi, one nakusajilaga umukhole gwakho goona!
\v 33 Wuli, owe usisakulwa kimusungupila umuyaago uyu, ngaja one shina nakusungupilaga owe?’
\p
\v 34 “Baheene umutwa yula wákhalalaga mandu, wávalajisa avasulukhali vaakwe kiija vamukhate na kimudindila mu shifungo, mbakha uluhaavi luna akhahomba umukhole goona.”
\p
\v 35 Kuwudugo, uYeesu wávajovela wáaja, “UDaada wangu yuna ali kushaanya asivagahile na yuumwe shiisho ndeeno, nda musikwiliile kimusaajila umuyeenyu kwa numbula yeenyu yoona.”
\c 19
\s UYeesu imanyisa ulwa litwale nu lwa kilekhana
\r (Maluko 10:1-12)
\p
\v 1 UYeesu wáganaga kimala kilogola amaswi ago, wáwuukha ku Galilaya, wáaluta ku nyi ya Yudeya ku mwambwa ya mukhoga gwa Yolodani.
\v 2 Avaanu vinshi vamufwata, woope ukho wávaponia woona vina vakhandi vatamu.
\p
\v 3 Baheene aVafalisaayo vamonga vaaluta kimujela uYeesu vaaja, “Wuli, umugoosi iyiitikhwa kimulekha umudala waakwe, kwa likhosa lyolyona lila?”
\v 4 UYeesu wávayankha wáaja, “Wuli, musinayimbe aMayandikhwa aManofu? Yiyandiikhwe kiija kihuma pashiyanso, ‘UNguluvi wávawumbaga umugoosi nu mudala.’\f + \fr 19:4 \xt Yimba mu litaafili lya Shiyanso 1:27.\f*
\v 5 Khanji uNguluvi wáaja, ‘Lino, kwa kiiva ya ilyo, umuunu asimuleshe uwiihe nu maayi waakwe, baheene asiikhale nu mudala waakwe, vavili ava vasiive muvili gumo.’\f + \fr 19:5 \xt Yimba mu litaafili lya Shiyanso 2:24.\f*”
\v 6 Baheene uYeesu wáaja, “Ndeeno ava vasili vavili, leelo vali muvili gumo. Kiiva shina wálunganiaga uNguluvi, umuunu asikhabagulaniaga.”
\v 7 AVafalisaayo vala vamuposa khanji vaaja, “UMusa\f + \fr 19:7 \fq UMusa: \ft Yimba iliswi \fqa Musa\fqa* mu Maswi aMahensa.\f* wáyitikhaga mu ndaji kiija, umugoosi amupeelaje umudala waakwe ibalula ya kimulekha. Kwashi wágahaga ndeeno?”
\v 8 UYeesu wávayankha wáaja, “UMusa wákundaga kiija muvalekhaje avadala veenyu kwa kiiva ya numbula seenyu nyuumu, leelo kihuma ulwamwandi ulwa kiwumbwa, ulu lusikhandi lugulumilo lwa Nguluvi.
\v 9 Nikivajovela kiija, nda umuleshe umudala waakho shiishi hela asiwafwishe, ulute utoole khanji, wiiva wawaafukha.”\f + \fr 19:9 \ft Amayandikhwa agamonga amakuulu giyonjelesa amaswi aga, \fqa Woope yuna ikimutoola yula yuna wáalekhwa, iiva iwaafukha. \f*
\p
\v 10 Baheene avamanyisiwa vaakwe vamujovela vaaja, “Nda shiyooli gali ndeeno kwa mugoosi nu mudala, shiba kilekha kitoola!”
\v 11 UYeesu wávayankha wáaja, “Vasili vaanu woona vina vakwiliile kiliyanushila iliswi ili, leelo vala hela vina vayimiliilwe nu Nguluvi.
\v 12 Kiiva kuna fipingansila finshi fina fisivila kitoola. Avanji vasikwiliile kitoola, kwa kiiva vasawaagwa vagumba. Avanji vasitoola, kwa kiiva avaanu vavagahile kiiva vayiipe vasikhasavaga. Vakwali avanji vina vasitoola kwa kiiva vikiyihumya kisenga insengo ya Wutwa wa Nguluvi. Umuunu yoyoona yuna akwiliile kiliyinatila iliswi ili, aliyinatile.”
\s UYeesu ikivayimiilila avaana avanangʼana
\r (Maluko 10:13-16; Luuka 18:15-17)
\p
\v 13 Avaanu vamonga valutile na vaana avanangʼana kwa Yeesu kiija, avaviishile amawokho pa matwe gaanave, avayimiilile na kivafuunyila kwa Nguluvi. Leelo avamanyisiwa vaakwe vavakhajila avaanu vala.
\v 14 Leelo uYeesu wávajovela wáaja, “Valeshi avaana avanangʼana vayinse kunyangu, musikhavakhaanaji, kwa kiiva uWutwa wa Nguluvi wuli kwa vaanu vina vali ngaja avaana ava.”
\v 15 UYeesu wávaviishila amawokho gaakwe, wávayimiilila avaana vala, baheene wáwuukha uluvala lula.
\s Iliposo lya muunu umunya wusi
\r (Maluko 10:17-31; Luuka 18:18-30)
\p
\v 16 Umudiimi yumonga wálutile kwa Yeesu wámuposa wáaja, “Wee Mumanyisaaji, nigahe manofu mashi baheene nipate uwuumi wa shiluta?”
\v 17 UYeesu wámuyankha wáaja, “Kwashi ukiniposa one ulwa manofu? Loleela, yu Nguluvi mwene duguli yumwene munofu! Leelo nda wisakula kipata uwuumi wa shiluta, yinatilaga indaji sa Nguluvi.”
\v 18 Umudiimi yula wámuposa wáaja, “Ndaji nshi?” Baheene uYeesu wámugomosesa wáaja, “Usikhabudaga, usikhawafukhaga, usikhahiijaga, usikhagabedelaga aga wudehi.
\v 19 Uvatiilaje uwiiho nu maayi waakho, khanji umuganaje umuyaago ngaja shina uyiganile yuuwe.”\f + \fr 19:19 \xt Yimba mu litaafili lya Kihuma 20:12-16; Njowo sa Valaawi 19:18; Luuju lwa Ndaji 5:16-20.\f*
\v 20 Umudiimi yula wáaja, “Indaji soona iso nisikheete. Nigahe shishi ishinji shina shinipootile?”
\v 21 UYeesu wámujovela wáaja, “Nda wisakula kiwupata uwuumi wa shiluta, lutaga uguse ifiinu fyona fina unafyo, ihela sina usiipate, uvagavile avapiina. Nda ugahe ndeeno, usiive wayivishilisa uwusi kwa Nguluvi. Baheene uyinse, unifwataje.”
\v 22 Baheene umudiimi yula wáganile kipulikha ago, wáwuushile pala asugumiilwe, kwa kiiva akhandi ana wusi winshi mandu.
\p
\v 23 Baheene uYeesu wávajovela avamanyisiwa vaakwe wáaja, “Shiyooli nikivajovela, yikhava lukhamu mandu umunya wusi kiyinjila mu Wutwa wa Nguluvi.
\v 24 Nikivajovela khanji kiija, lupeefu ingamiya kishila mu mulindi gwa muhonelo, kulikho umunya wusi kiyinjila mu Wutwa wa Nguluvi.”
\v 25 Avamanyisiwa vala vaganile kipulikha ndeeno, vaswiga mandu, vamuposa vaaja, “Lino, yu naani yuna akwiliile kikwava uwuumi wa shiluta?”
\v 26 UYeesu wávahonekha, wávajovela wáaja, “Ku vaanu lisikwiliile, leelo kwa Nguluvi likwiliile, kiiva kwa Nguluvi goona gisenjekha.”
\p
\v 27 UPetulo wámujovela wáaja, “Loleela, ose tifileshile ifiinu fyona, tikikufwata owe! Lino tisiipate shishi?”
\v 28 UYeesu wávayankha wáaja, “Shiyooli nikivajovela kiija, one Lusawo lwa Muunu pina nikhava Mutwa wa nyi imya iya Nguluvi, nikhakhalila ishitengo shangu isha kihijila, na yuumwe muna munifwatile, mukhakhala mu fitengo ishumi na fivili ifya shitwa, mukivahiga avaanu va fikholo ishumi na fivili ifya Isilaheli.
\v 29 Shila muunu yuna ayileshile inanda awu umaame awu uwulumbu waakwe awu uwiihe awu umaayi waakwe awu avanaakwe awu amagunda gaakwe kwa kiiva yangu, akhaposheela finshi kishila ifiinu ifyo. Khanji akhawupata uwuumi wa shiluta.
\v 30 Leelo, avaanu vinshi vina vali kuwudugo, vakhava va wutasi. Avaanu vina vali kuwutasi, vakhava va wudugo.”
\c 20
\s Ishihwano isha kivahomba avasenga nsengo
\p
\v 1 “UWutwa wa Nguluvi wuhwaneene ni shihwano ishi. Akhandi akwali umunya mugunda yuna wáyilaavile mandu kiluta kivasakula avasenga nsengo va kisenga mu mugunda gwakwe.
\v 2 Wáganaga kivapata, wápulinkheene nawo kimuhomba shila muunu ilihombo lya lijuva limo, baheene wávatwala ku mugunda gwakwe.
\v 3 Wápoola mu mugunda uluhaavi lwa lisala lya wutatu ulwamilaawu, wávaaga avaanu avanji vayiimile pa munaada, vangaya nsengo.
\v 4 Wávajovela wáaja, ‘Na yuumwe luti kisenga insengo mu mugunda gwangu, one nisivahombe shina yisakulwa.’
\v 5 Wápoola khanji mu mugunda uluhaavi lwa lisala lya mutanda ni lisala lya gonja, wáagaha shishila.
\v 6 Uluhaavi lwa lisala lya ishumi na limo pashinyiijuva wápoola mu mugunda, wávaaga avaanu avanji vayiimile. Wávaposa wáaja, ‘Kwashi muhwele muyiimile apa muvagaya nsengo?’
\v 7 Woope vamuyankha vaaja, ‘Kusiina umuunu uwa kitupeela insengo.’ Umwene wávajovela wáaja, ‘Lutaji na yuumwe musenje insengo mu mugunda gwangu.’
\p
\v 8 “Pashinyiijuva, umunya mugunda yula wámujovela umuyimililaaji uwa nsengo yaakwe wáaja, ‘Vashemeela avasenga nsengo woona uvahombe. Pina ukivahomba, talaga vina vayinsa kuwudugo, baheene uvahombaje vina vaatala kiyinsa.’
\v 9 Baheene vayinsa avasenga nsengo vala vina vayinsaga shinyiijuva, vaposheela shila muunu ilihombo lya lijuva limo.
\v 10 Vaganaga kiyinsa avasenga nsengo vina vatalaga kifikha, vakhahiivile kiija vasiposheele nyinshi mandu kivashila avayaanave vina vayinsaga ku mugunda pashinyiijuva. Leelo woona vahombwagwa ihela yimo yiyila iya lihombo lya lijuva limo.
\v 11 Baheene pina vaposheela, vayansa kingʼuula kwa munya mugunda viija,
\v 12 ‘Avaanu vala vasenga insengo kwa lisala limo shiishi, lino kwashi watupeela kwa kitujelanisa lumo nawo, kuno ose tasenga insengo nkhamu mandu mu lijuva lyona?’
\v 13 Umunya mugunda yula wámugomosesa yumonga mu vaanu vala wáaja, ‘Wee mumanyi, one nisakufumba shoshoona. Wuli, tisaava tipulinkheene kiija usisenje insengo iya lihombo lya lijuva limo?
\v 14 Toola ihela yaakho iyi, wuukha apa! One nalamula kimuhomba umuunu uyu uwa kuwudugo ilihombo lina lilingeene ni lyakho.
\v 15 Wuli, nisiyiitikhwa ni ndaji kisenjela uwusi wangu ngaja shina nidobweshe? Awu una shooyo kwa kiiva one nikivapeela mandu avanji?’”
\v 16 Ndeeno uYeesu wálogolaga khanji wáaja, “Avaanu vina vali kuwudugo, vakhava va wutasi. Avaanu vina vali kuwutasi vakhava va wudugo.”
\s UYeesu ilogola ulwa wutatu shina asiifwe na kifyukha
\r (Maluko 10:32-34; Luuka 18:31-34)
\p
\v 17 UYeesu pina akhandi ishuula iiluta ku Yelusalemu, wávatoolaga avamanyisiwa vaakwe ishumi na vavili wáaluta nawo kulubali, wávajovela wáaja,
\v 18 “Puliisi! Tiiluta ku Yelusalemu, ukho kukwene one Lusawo lwa Muunu niiluta kidoolelwa kwa vatambule avakhome na vamanyisaaji va ndaji sa Musa. Awo vasinihije kiija nibudwe.
\v 19 Kuwudugo vasinitawule ku vaanu vina vasili Vayahuudi, kiija vanibede, vanitove na majalidi na kinikhomeelela pa musalaaba. Leelo mu lisiku ilya wutatu, uNguluvi akhanifyusa.”
\s Ililombo lya maayi wa Yaakobo nu Yohana
\r (Maluko 10:35-45)
\p
\v 20 Baheene umudala wa Sebedayo na vanaakwe wálutile kwa Yeesu, umaayi yula wáfugama na kilomba atanjwe.
\v 21 UYeesu wámuposa wáaja, “Wisakula nikugahile shishi?” Woope wámuyankha wáaja, “Nilomba uvatawule avanangu vavili ava kiija, yumonga akhale ulubali lwakho ulwa kundiilo, uyunji ulubali lwakho ulwa kunshiji ku Wutwa waakho.”
\v 22 UYeesu wávayankha wáaja, “Musimeenye gina mwilomba. Wuli, mukwiliile kingʼwelela ikhoomasi iya malava yina nisingʼwelele one?” Vamugomosesa vaajova, “Tikwiliile.”
\v 23 UYeesu wávajovela wáaja, “Shiyooli musingʼwelele ikhoomasi iya malava yina one nisiilave, leelo kikhala ku liwokho ilya kundiilo awu ilya kunshiji, wusili wutawulilwa wangu. UNguluvi yumwene akhavapeela vina avavishiile shankhaani.”
\p
\v 24 Avamanyisiwa avanji vala ishumi vaganile kipulikha iso, vavakhalalila avanyalukholo vavili vala.
\v 25 Baheene uYeesu wávashemeela woona, wávajovela wáaja, “Mumeenye kiija avakhome va vaanu va mu nyi iyi vidobokha kiiva nu wutawulilwa kwa vaanu vaanave, khanji avakhome vaanave vikivakhamiilisa kisenga insengo kwa ngufu.
\v 26 Leelo yisikhaveesaga ndeeno kunyeenyu. Umuunu yoyoona yuna isakula kiiva mukhome kunyeenyu, isakulwa kivasenjela woona.
\v 27 Khanji, umuunu yoyoona yuna isakula kiiva mukhome weenyu, uyo aveesaje ikivasenjela.
\v 28 Shiisho ndeeno one Lusawo lwa Muunu, nisikhayinsile kiija vanisenjele, leelo nayinsaga kivasenjela avaanu na kiwuyasa uwuumi wangu, baheene nivakuluse avaanu vinshi.”
\s UYeesu iiponia avapofu vavili
\r (Maluko 10:46-52; Luuka 18:35-43)
\p
\v 29 UYeesu na vamanyisiwa vaakwe vaafikha mu lijumbi lya Yeliko. Pina vakhandi viwuukha mu lijumbi lila, ishipuga shikhome sha vaanu shikhandi shikimufwata.
\v 30 Avapofu vavili vakhalaga mulubali lwa nsila yina uYeesu akhandi iishila. Ndeeno pina vapulikha kiija yu Yeesu yuna iishila, vashemeela kwa shawuti nkhome vaaja, “Wee Mutwa, Lusawo lwa mutwa uDawudi,\f + \fr 20:30 \fq Lusawo lwa mutwa uDawudi: \ft Uluganulo lwakwe, \fqa uMukulusaaji\fqa*. Yimba iliswi \fqa Dawudi\fqa* mu Maswi aMahensa.\f* utusungupile!”
\v 31 Ishipuga sha vaanu vala shavakhajila kiija vasisime, leelo aveene vayitenekha kishemeela viija, “Wee Mutwa, Lusawo lwa mutwa uDawudi, utusungupile!”
\v 32 UYeesu wáyiima, wávashemeela na kivaposa wáaja, “Mwisakula nivagahile shishi?”
\v 33 Baheene avapofu vala vamuyankha vaaja, “Wee Mutwa, tisakula ameeho geesu galoleele.”
\v 34 Baheene uYeesu wávasungupila, wávapyasa ameeho gaanave. Baaho, ameeho gaanave galoleela, kuwudugo, vamufwata uYeesu.
\c 21
\s UYeesu iyinjila ku Yelusalemu kwa filuulu
\r (Maluko 11:1-11; Luuka 19:28-40; Yohana 12:12-19)
\p
\v 1 UYeesu na vamanyisiwa vaakwe pina vakhandi nkholeela mu lijumbi lya Yelusalemu, vaafikha ku lujinji lwa Betifage ku shidunda shina shikhandi shitambulwa shidunda sha Miseyituni. Baheene uYeesu wávafilikha avamanyisiwa vavili.
\v 2 Wávajovela wáaja, “Lutaji mu lujinji lula luna luli pamwandi yeenyu. Pina muhuluta mula, baaho musiyaaje idogovi ni nyanaakwe sipinyiilwe. Baheene siyawulili, muyinse naso kunyangu.
\v 3 Umuunu nda avapose ulwa dogovi iso, mujovelaji kiija, ‘UMutwa ana nsengo naso,’ woope asivatawulile muyinse naso.”
\v 4 Aga goona gasenjekhaga ndeeno, baheene likwilane iliswi lila lina uNguluvi wálilogolaga kwa nsila ya mukuwamalago waakwe kiija,
\q
\v 5 “Vajovela avaanu va mu lijumbi lya Sayuni\f + \fr 21:5 \fq Sayuni: \ft Litaawa ilinji ilya lijumbi lya Yelusalemu.\f* kiija,
\q ‘Loleeli, uMutwa weenyu iyinsa kunyeenyu, muhuugu,
\q ayangeele inyana dogovi.
\q Idogovi iyo, ni nyanaakwe.’”\f + \fr 21:5 \xt Yimba mu litaafili lya Sekhaliya 9:9. \ft UYeesu pina wáyangeele idogovi badala ya falaasi, wáwonensaaga avaanu kiija, umwene iyinsa ngaja mutwa wa wulindamafu, asili ngaja mutwa wa kileeta uwulugu.\f*
\p
\v 6 Baheene avamanyisiwa vala vaaluta na kigaha ngaja shina uYeesu wávalajisaaga.
\v 7 Vamutwalila uYeesu idogovi yila ni nyanaakwe, vatandikha amenda gaanave pa dogovi, baheene uYeesu wáyangala.
\v 8 Ishipuga shikhome mandu isha vaanu vatandikha amenda gaanave mu nsila, avanji vakhandi videenya amansambala ga mapishi na kiyalaalisa mu nsila kiwonensa ulugoto kunyaakwe.
\v 9 Avaanu vala vina valongwele pamwandi na vina vakhandi vifwata kunyuma kwa Yeesu, valogola kwa shawuti nkhome vaaja,
\q “Atunwajwe uNguluvi, kwa kiiva ya Lusawo lwa mutwa uDawudi!
\q Ayimililwajwe yuna iyinsa kwa litaawa lya Mutwa uNguluvi!\f + \fr 21:9 \xt Yimba mu litaafili lya Sabuli 118:26.\f*
\q Atunwajwe uNguluvi yuna ali kushaanya!”
\p
\v 10 UYeesu wáganile kiyinjila mu lijumbi lya Yelusalemu, ilijumbi lyona lyaswigaga mandu. Avaanu vayansa kiposania viija, “Yu naani uyu?”
\v 11 Ishipuga sha vaanu vala shayankha shaajova, “Uyu yu Yeesu uwa mu lijumbi lya Nasaleti ku nyi ya Galilaya, yu mukuvamalago wa Nguluvi.”
\s UYeesu ivalasa inanda imbaagule iya kifuunyila
\r (Maluko 11:15-19; Luuka 19:45-48; Yohana 2:13-22)
\p
\v 12 Baheene uYeesu wáyinjilaga mu lukeeke lwa nanda imbaagule iya kifuunyila. Pina wáyinjila, wáyansa kivadaga woona vina vakhandi viigusa na kigula ifiinu mula. Wásigalavandula imeesa isa vina vakhandi vibadiilisa ihela na kifigalavandula ifitengo ifya vagusaaji va nkunda.
\v 13 UYeesu wávajovela wáaja, “Yiyandiikhwe mu Mayandikhwa aManofu, ‘Inanda yangu yikhava nanda ya mafuunyo.’\f + \fr 21:13 \xt Yimba mu litaafili lya Isaaya 56:7.\f* Leelo omwe mwaseetula kiiva ‘wiikhasi wa vahiiji.’ ”\f + \fr 21:13 \xt Yimba mu litaafili lya Yelemiya 7:11.\f*
\p
\v 14 UYeesu pina akhandi ali mu lukeeke lwa nanda imbaagule, avapofu na valema valutaga kunyaakwe, woope wávaponiise.
\v 15 Leelo avatambule avakhome na vamanyisaaji va ndaji sa Musa, vagaajile amabikha ga Yeesu gina wágahaga, khanji vapulikha avaana vilyova kwa shawuti mu lukeeke lwa nanda imbaagule viija, “Atunwajwe uLusawo lwa mutwa uDawudi.” Vaganile kipulikha ago vakhalala mandu.
\v 16 Vamuposa uYeesu vaaja, “Wuli, wipulikha avaana ava shina viijova?” UYeesu wávayankha wáaja, “Nipulikha, ndeeno musinayimbe amaswi gina gayandiikhwe mu Mayandikhwa aManofu giijova,
\q ‘Mu maswi ga vaana avashaali na vina viyonkha,
\q mumwene muna lusufyo’?\f + \fr 21:16 \xt Yimba mu litaafili lya Sabuli 8:2.\f*”
\p
\v 17 UYeesu wávalekha avaanu vala, wáaluta kigona mu lujinji lwa Betaniya.
\s UYeesu ikiguyiijila umujombe
\r (Maluko 11:12-14, 20-24)
\p
\v 18 Pamulaawu njine ulwamilaawu, pina uYeesu akhandi iitina ku Yelusalemu, injala yamulumaga.
\v 19 Baheene wágwaga umupishi gumonga ugwa mujombe palubali pa nsila, wávejeela nkholeela wágwaga gungaya makhomo gogoona, leelo guna mahamba hela.\f + \fr 21:19 \ft Amakhomo ga mujombe gamanyikhaga mandu na Vayahuudi kiija shihwano. Giwonensa njendo nofu sina uNguluvi wágulumilaga avaanu vaakwe vagahaje. Kiyiijila, panu kiwonensa uwuhigo wa Kilisito kwa Vaisilaheli. \f* Ndeeno wágujova umupishi gula wáaja, “Kiyansisa iminsiyaano mbakha shiluta, gasikhakhomaga amakhomo khanji!” Baaho umupishi gula gwayuuma goona.
\v 20 Avamanyisiwa va Yeesu vaganile kigaaga ago, vaswiga mandu, vamuposa vaajova, “Umupishi ugu gwayuuma shitu, shihwana wuli?”
\v 21 UYeesu wávayankha wáajova, “Shiyooli nikivajovela kiija, nda muna lihuuvi lingaya muninu muninu, omwe mukwiliile kigaha ngaja shina gasenjekha ku mupishi ugu. Khanji musiigaha aga geene duguli, leelo hata nda mushijove ishidunda ishi, kuulikha na kiyitoosa ku bahali, lyope lisisenjeshe.
\v 22 Nda muve ni lihuuvi, shoshoona shina hambi mwilomba kwa Nguluvi kwa kifuunya, huvililaji kiija hambi shisenjekha.”
\s UYeesu iposewa ulwa wutawulilwa waakwe
\r (Maluko 11:27-33; Luuka 20:1-8)
\p
\v 23 UYeesu wáyinjiile khanji mu lukeeke lwa nanda imbaagule iya kifuunyila, wáyansa kimanyisa. Avatambule avakhome na vakhome va Vayahuudi vaaluta kimuposa vaajova, “Aga gina wiigaha, wiigaha kwa wutawulilwa wa naani? Yu naani yuna wákupeela uwutawulilwa uwo?”
\v 24 UYeesu wávayankha wáaja, “Na yuune nisivapose liswi limo. Nda muniyanshe, na yuune nisivajovele kiija, niigaha aga kwa wutawulilwa wa naani.
\v 25 Wuli, uwutawulilwa wa Yohana uwa kitwinia avaanu wahumaga kwi? Wahumaga kwa Nguluvi awu kwa vaanu?” Baheene vaposania veene vaaja, “Nda timuyanshe kiija, wahumaga kwa Nguluvi, asitupose kiija, ‘Lino kwashi musikhamuhuviliile?’
\v 26 Khanji, nda timuyanshe kiija, wahumaga kwa vaanu, titiila ishipuga sha vaanu ishi. Kiiva woona vahuvililaga kiija, shiyooli uYohana akhandi mukuwamalago.”
\v 27 Baaho vamuyankha vaaja, “Tisimeenye.” Woope uYeesu wávajovela wáaja, “Na yuune nisikivajovela kiija, yu naani anipeelile uwutawulilwa uwa kisenga aga.”
\s Ishihwano sha vaana vavili
\p
\v 28 UYeesu wálogolaga khanji wáaja, “Omwe muhiiva wuli ulwa shihwano ishi? Wáali akwali umuunu yumonga, yuna akhandi ana vaana vadiimi vavili. Wáaluta kwa muswamuve uwa wutasi, wámujovela wáaja, ‘Wee muswamu wangu, iminsiyaano ulute kisenga insengo mu mugunda.’
\v 29 Umwana yula wámuyankha wáaja, ‘Nisiiluta.’ Leelo paanyuma wáhiiva, wáaluta kisenga.
\v 30 Baheene uwiihe yula wáaluta kwa muswamuve uwa wuvili, wámujovela ngaja umuyine. Woope wámuyankha wáaja, ‘Nisiilute wiheesu.’ Leelo asikhaatile.
\v 31 Wuli, mu vala vavili, yu naani yuna wágahaga ngaja shina uwiihe akhandi isakula?” Avaanu vala vamugomosesa vaajova, “Yula uwa wutasi.” Baheene uYeesu wávajovela wáaja, “Shiyooli nikivajovela kiija, avatofya khoodi na vashemi vakhayinjila mu Wutwa wa Nguluvi, leelo omwe musikhayinjila.
\v 32 Kwa kiiva uYohana wáyinsile kunyeenyu, kiija avasoonele insila iya wugolofu, leelo omwe musikhalambisiile na kimuhuviilila. Leelo avatofya khoodi na vashemi vamuhuvililaga. Hata nda mwawona kiija valambisilaga uwunansi waanave, hata ndeeno omwe musikhalambisiile uwunansi weenyu na kimuhuviilila.”
\s Ishihwano sha valimaaji avadehi
\r (Maluko 12:1-12; Luuka 20:9-19)
\p
\v 33 UYeesu wáyitenekhaga kilogola kiija, “Puliisi ishihwano ishinji. Akhandi akwali umuunu yumonga yuna wálimaga umugunda gwakwe na kivyala amasabiibu. Wápilimya ulukeeke, wákwimba paakhati ililindi ilya kihuujila umulengu gwa masabiibu, khanji wásenga insimbili inali iya kiyiima pashaanya avayangalilaaji. Kuwudugo, wávakhoodesa avalimaaji umugunda gula, baheene umwene wáshuula.
\p
\v 34 “Lwaganile kifikha uluhaavi ulwa kiyava amasabiibu, wávafilikha avavanda vaakwe kwa valimaaji vala, kiija vamutoolele iligawo lyakwe ilya nkungulo.
\v 35 Leelo avalimaaji vala vavakhata avavanda vala, yumo vamutova, uyunji vamubuda na uyunji vamutova na mangʼanga.
\v 36 Umuunu yula wávafilikha khanji avavanda avanji, vina vakhandi vinshi kishila vina wávafilikhaga ulwamwandi. Avalimaaji vala vavagahila fivi avavanda vala ngaja shina vavagahilaga fivi ava wutasi vala.
\v 37 Kuwudugo, wámufilikha umwanaakwe, wáaja, ‘Uyu mwanangu, vasimutiile.’
\v 38 Leelo avalimaaji vala vaganile kimwaga umwana yula, vajovelana vaajova, ‘Uyu yumwene umunya kihaala umugunda ugu. Lino, timubude, baheene uwuhaasi waakwe wuve weesu.’
\v 39 Baheene vamukhata, vamudaga kunja ya mugunda, vamubuda.”
\v 40 Baheene uYeesu wávaposa wáaja, “Nda umunya mugunda yula iitina kuna wáshuulaga, asivagahe shi avalimaaji vala?”
\v 41 Aveene vamuyankha vaaja, “Asivabude avanansi vala bila kivasungupila. Umugunda gwakwe gula, asivakhoodese avalimaaji avanji vina vakhamuhomba amakhomo uluhaavi ulwa nkungulo.”
\p
\v 42 Baheene uYeesu wávajovela khanji wáaja, “Wuli, musinayimbe mu Mayandikhwa aManofu, muna gayandiikhwe kiija,
\q ‘Ilingʼanga lina avasengaaji valikhaanaga,\f + \fr 21:42 \fq Ilingʼanga lina avasengaaji valikhaanaga: \ft UYeesu akhandi ikiyijova yumwene. \f*
\q lilyene liveele lingʼanga likhome ilya ku mbogonyo ya luutu lwa nanda.
\q UMutwa uNguluvi yumwene wáagaha ilyo,
\q lyope lya miitu kunyeesu.’\f + \fr 21:42 \xt Yimba mu litaafili lya Sabuli 118:22-23.\f*
\p
\v 43 “Kwa kiiva ya ili, nikivajova kiija, uNguluvi asiwuwuuse uWutwa waakwe kunyeenyu, asivapeele avaanu avanji vina vakhasava amakhomo gaakwe.
\v 44 Umuunu nda agwile pa lingʼanga ilyo, asidenyenkhane, khanji umuunu yoyoona yuna lisimugwile, lisimuhaawule mandu.”
\p
\v 45 AVafalisaayo na vatambule avakhome vaganile kipulikha ifihwano ifya Yeesu, vaamanya kiija, akhandi ikivajova vaveene.
\v 46 Baheene vayansa kisakula insila iya kimukhata, leelo vatiilaga ishipuga sha vaanu kwa kiiva aveene vamuhuvililaga uYeesu, kiija mukuvamalago.
\c 22
\s Ishihwano isha vahensa va shiwungo
\r (Luuka 14:15-24)
\p
\v 1 UYeesu wálogolaga khanji na Vafalisaayo na vakhome va vatambule kwa fihwano ifinji wáaja,
\v 2 “UWutwa wa Nguluvi wuhwaneene ni shihwano ishi. Akhandi akwali umutwa yumonga yuna wápinyanjile ishiwungo sha mwanaakwe isha kitoola.
\v 3 Ndeeno, wávayaana vinshi vayinse. Uluhaavi ulwa shakiilya lwaganile kifikha, wávafilikha avavanda vaakwe kivashemeela avaanu vala vafishe ku shiwungo, leelo vakhaanaga kiluta.
\p
\v 4 “Baheene wávafilikha khanji avavanda avanji, wávajovela wáaja, ‘Lutaji muvajovele vala vina nikhavayaanile kiija, “Nifipinyanjile ifiinu fyona ifya shiwungo. Nibudile ingʼombe sangu sina sineneepe mandu. Yinsi ku shiwungo!”’
\v 5 Leelo aveene vasikhatunile. Vawuukha, uyunji wáaluta ku mugunda gwakwe, uyunji ku nsengo saakwe.
\v 6 Avanji vavakhata avavanda vaakwe vala, vavatova mandu na kivabuda.
\v 7 Lino umutwa yula wáganile kipulikha gina gasenjekha kwa vavanda vaakwe, wákhalala mandu. Wávafilikha avasulukhali vaakwe, vaaluta kivabuda avabudaaji vala na kinyaanya amajumbi gaanave.
\v 8 Baheene umutwa yula wávajovela avavanda vaakwe avanji wáaja, ‘Ifiinu fya shiwungo fipinyanjiilwe, leelo vina nikhavayaanile vasisakulwa kiyinsa.
\v 9 Lino lutaji mu lijumbi lyona, muvajovele woona vina musitangaane nawo kiija, vayinse ku shiwungo.’
\v 10 Avavanda vala vaaluta mu lijumbi lyona na kivayaana avaanu woona vina vakhandi vitangaana nawo avanansi na vina vasili vanansi. Baheene avahensa vaamema mu nanda ya shiwungo.
\p
\v 11 “Leelo umutwa yula wáganile kiyinjila mukhati kivaloleela avahensa, wámwaga umuunu yumonga yuna asifwele umwenda gwa shiwungo.
\v 12 Wámuposa wáaja, ‘Wee mumanyi, wayinjila wuli muno, usifwele umwenda ugwa shiwungo?’ Leelo umuunu yula wápotiilwe ilya kilogola.
\v 13 Lino umutwa yula wávajovela avavanda vaakwe wáaja, ‘Mupinyi umuunu uyu amagulu na mawokho, mumutaaje kunja ku nshiisi. Umo muna avaanu vakhakhoola na kigegejula ameeno kwa kiiva ya wuvafi wukhali.’
\v 14 Kiiva uNguluvi ikivayaana avaanu vinshi kiyinjila mu wutwa waakwe, leelo vina vabagwilwe, vasheefu.”
\s AVafalisaayo vikimujela uYeesu ulwa kihomba ikhoodi
\r (Maluko 12:13-17; Luuka 20:20-26)
\p
\v 15 Baheene aVafalisaayo vawuukha pala, vaaluta kijovana shina vasimusigame uYeesu mu maswi gaakwe, pina ilogola.
\v 16 Ndeeno vavafilikha kwa Yeesu avamanyisiwa vaanave lumo na vanandeje va mutwa uHelode,\f + \fr 22:16 \fq UHelode: \ft Yimba iliswi \fqa Helode\fqa* mu Maswi aMahensa.\f* vaaluta, vamuposa vaajova, “Wee Mumanyisaaji, timeenye kiija owe uli muunu wa shiyooli, khanji wimanyisa insila ya Nguluvi mu shiyooli. Usikimutiila muunu, hata umuunu yuna ana nsengo nkhome.
\v 17 Lino tujovela shina wiiwona. Wuli, indaji sa Musa sikitutawula kihomba ikhoodi kwa Kayisaali, umutwa wa Valuumi, awu ndaali?”
\v 18 Leelo uYeesu wámanyaga ulugulumilo lwanave uluvi, wávayankha wáaja, “Omwe muli vamyansi, kwashi mukinijela?
\v 19 Nisooneli isilinje yina mwihomba ikhoodi.” Woope vamutwalila isilinje.
\v 20 Baheene uYeesu wávaposa wáaja, “Ishimanyilo ishi na mayandikhwa aga gina gakwali mu silinje iyi ga naani?”
\v 21 Aveene vamugomosesa vaaja, “Ga Kayisaali, umutwa wa Valuumi.” UYeesu wávajovela wáaja, “Lino, ifya Kayisaali mupeelaji uKayisaali, ifya Nguluvi mupeelaji uNguluvi.”
\v 22 Vaganile kipulikha amayankho ga Yeesu, vaswigaga mandu. Baheene vamulekha bahala, vawuukha.
\s Ulufyukho lwa vaanu vina vafwile
\r (Maluko 12:18-27; Luuka 20:27-40)
\p
\v 23 Baheene aVasadukaayo, vina vakhandi viija kusiina kifyukha vina vafwile, vaaluta kwa Yeesu vamuposa vaaja,
\v 24 “Wee Mumanyisaaji, uMusa wátulajisaaga mu ndaji kiija, umuunu nda afwe na kimulekha umudala angaya mwana, yisakulwa umaame amuhaale umufwile uyo, baheene amusavile avaana, umaame yuna wáfwisaga.\f + \fr 22:24 \xt Yimba mu litaafili lya Luuju lwa Ndaji 25:5-6.\f*
\v 25 Uluhaavi lumonga, panyeesu apa akhandi akwali umuunu yumonga yuna akhandi na vamaame fungati. Uwa wutasi wátoolaga umudala wáafwa, wámulekha umudala angaya mwana. Lino umaame uwa wuvili, wámuhaala uwashimaayi yula umufwile.
\v 26 Woope wáafwa angaya mwana. Kuunyuma uwa wutatu, woope wámuhaala, wáafwa. Yaava shishila ku woona fungati. Avaanu woona vala vamutoolaga umudala yula, leelo woona vafwisaga bila kilekha umwana.
\v 27 Baheene kuwudugo uwashimaayi yula, woope wáafwa.
\v 28 Lino wuli, ilisiku lya kifyukha avaanu woona, umufwile yula akhava mudala wa naani? Kiiva wátolwagwa na vagoosi woona fungati!”
\p
\v 29 UYeesu wávayankha wáaja, “Omwe muyajile, kiiva musiimanya aMayandikhwa aManofu na musiimanya ingufu sa Nguluvi.
\v 30 Kiiva pina vakhafyukha vina vafwile, kukhava kusiina kitoola wala kitoolwa, leelo vakhava ngaja avamalayikha vina vali kwa Nguluvi.
\v 31 Leelo imola ya kifyukha vina vafwile, wuli, musiyimbile mu Mayandikhwa aManofu, pina uNguluvi wáyiwonensiise kwa Musa pala pa musita pina pakhandi piveekha umooto? UNguluvi wámujovile wáaja,
\v 32 ‘One yuune Nguluvi wa Abulahamu, Nguluvi wa Isaaka khanji Nguluvi wa Yaakobo.’\f + \fr 22:32 \xt Yimba mu litaafili lya Kihuma 3:6.\f* Umwene asili Nguluvi wa vina vafwile, leelo Nguluvi wa vina wuumi!”\f + \fr 22:32 \fq Umwene asili Nguluvi wa vina vafwile, leelo Nguluvi wa vina wuumi: \ft Ululogolo ulo uluganulo lwakwe kiija, uAbulahamu, uIsaaka, nu Yaakobo vapili wuumi, vali lumo nu Nguluvi kushaanya. \f*
\v 33 Shila ishipuga sha vaanu shina shikhandi shikwali shaganaga kipulikha ago, shaswigaga mandu kwa mamanyiso gaakwe.
\s UYeesu iganula indaji inkhome
\r (Maluko 12:28-34; Luuka 10:25-28)
\p
\v 34 AVafalisaayo vaganaga kipulikha kiija, uYeesu avavateemye aVasadukaayo, vatangaana lumo, vaaluta kwa Yeesu.
\v 35 Yumonga akhandi mumanyisaaji wa ndaji sa Musa, wámuposa uYeesu kwa kimujela wáaja,
\v 36 “Mumanyisaaji, ndaji nshi inkhome mu ndaji soona?”
\v 37 UYeesu wámuyankha wáaja, “Muganaga uMutwa uNguluvi waakho kwa numbula yaakho yoona, na kwa mahiiva gaakho goona na kwa luhala lwakho loona.\f + \fr 22:37 \xt Yimba mu litaafili lya Luuju lwa Ndaji 6:5.\f*
\v 38 Indaji iyi yiyeene nkhome kishila indaji isinji soona, khanji yiyeene ya wutasi.
\v 39 Indaji ya wuvili yihwaneene ni ndaji ya wutasi, yoope yiijova ndeeni, ‘Umuganaje umuyaago ngaja shina uyiganile yuuwe.’\f + \fr 22:39 \xt Yimba mu litaafili lya Njowo sa Valaawi 19:18.\f*
\v 40 Indaji soona sa Musa na mamanyiso ga vakuwamalago sihuviilila indaji isi sivili.”
\s UMukulusaaji mwana wa naani?
\r (Maluko 12:35-37; Luuka 20:41-44)
\p
\v 41 Uluhaavi luna aVafalisaayo vala vashaanali vapikungaanile pala, uYeesu wávaposa wáaja,
\v 42 “Muhiiva wuli ulwa Mukulusaaji yuna uNguluvi wátahisaaga kimufilikha.\f + \fr 22:42 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* Wuli, lusawo lwa naani?” Vamuyankha vaajova, “Lusawo lwa mutwa uDawudi.”
\v 43 UYeesu wávaposa wáaja, “Ago nda ga shiyooli, kwashi uDawudi uluhaavi luna ilongosewa nu Numbula wa Nguluvi, iijova kiija uMutwa yula yuna lusawo lwakwe yumwene woope Mutwa waakwe? Kwa kiiva uDawudi wájovile ndeeni,
\q
\v 44 ‘UMutwa uNguluvi wámujeele uMutwa wangu wáaja,
\q “Khala ku liwokho lyangu ilya kundiilo,
\q mbakha pina nikhava nakutanga
\q uvamene avalugu vaakho na kivatema.”’\f + \fr 22:44 \xt Yimba mu litaafili lya Sabuli 110:1.\f*
\p
\v 45 “Nda uDawudi ikimutambula uMukulusaaji kiija, Mutwa, lino uMukulusaaji akwiliile wuli kiiva lusawo lwa Dawudi.”
\v 46 Kusiina umuunu yuna wámuyankhaga lyolyona uYeesu khanji, kihuma uluhaavi ulo kusiina umuunu yuna wájesaaga kimuposa amaswi aganji.
\c 23
\s UYeesu ikivakhanyansa avakhome va Vayahuudi
\r (Maluko 12:38-40; Luuka 11:37-52; 20:45-47)
\p
\v 1 Baheene uYeesu wáfijovelaga ifipuga fila ifya vaanu na vamanyisiwa vaakwe wáaja,
\v 2 “Avamanyisaaji va ndaji sa Musa na Vafalisaayo vana wutawulilwa uwa kivamanyisa avaanu indaji sa Musa.
\v 3 Lino yinatilaji na kigasenga goona gina vikivajovela. Leelo musikhayinatilaji insengo saanave, kwa kiiva aveene vasisenga na kigayinatila goona gina vimanyisa.
\v 4 Aveene viipinya amasigo amafuno na kivasumusa avaanu mu mavega gaanave, leelo aveene vasiigana hata kipyasa kwa ludole lwanave.
\v 5 Aveene visenga insengo saanave soona kiija, avaanu vavaaje. Woona vifwala ifisepe fya nkwembe mu mawokho na ifisepe pa weeni fina fiyandiikhwe indaji, na woona tifwala inkhansu inya fisepe ifya kitutanga kifuunya. Hata ndeeno avaanu ava, vifwala ifisepe ifikhome mandu kishila avanji, na vitalifya ifisepe fya nkhansu saanave.\fig |41_Mat23_PhylacteryLarge.jpg|col||Thompson|Ishisepe sha pa weeni shina shiyandiikhwe indaji|23:5\fig*
\v 6 Mu fiwungo, viiva vidobokha mandu kikhala ku fitengo ifya vahensa avanya lishima na ku fitengo ifya lishima fina fili pamwandi mu nanda isa kifuunyila.
\v 7 Khanji, vidobokha mandu kiija, avaanu vavahunjilaje kwa lishima pina vakheele pa munaada, avaanu vave vikivashemeela viija, ‘Wee Mumanyisaaji.’
\p
\v 8 “Leelo omwe musikhakundaji nda avaanu vikivajova ‘Mumanyisaaji!’ Kiiva uMumanyisaaji weenyu ali yumo hela, omwe woona muli lukholo.
\v 9 Musikhamushemeelaji umuunu yoyoona kiija, ‘Daada’ mu nyi muno, kiiva uDaada ali yumo hela, yuna ali kushaanya.
\v 10 Musikhayitikhaji kishemeelwa ‘Valongosaaji’, kiiva uMulongosaaji weenyu ali yumo hela, yu Mukulusaaji yuna uNguluvi wátahisaaga kimufilikha.\f + \fr 23:10 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f*
\v 11 Umuunu yoyoona yuna isakula kiiva muyimililaaji weenyu, isakulwa ave muvanda weenyu.
\v 12 Kwa kiiva umuunu yoyoona yuna ikiyitufya, uNguluvi akhamuyiisa. Umuunu yoyoona yuna ikiyiyiisa, uNguluvi akhamutufya.
\p
\v 13 “Aka omwe, vamanyisaaji va ndaji sa Musa na Vafalisaayo vamyansi! Mukivasivila avaanu kiyinjila mu Wutwa wa Nguluvi, kwa kiiva ya mamanyiso geenyu. Na yuumwe musikhayinjila, khanji musikivatawula avaanu avanji vina visakula kiyinjila.
\p [\v 14 “Aka omwe, vamanyisaaji va ndaji sa Musa na Vafalisaayo, vamyansi! Mwipokha ifiinu fya vafwile! Khanji mu wumyansi weenyu mwifuunya amafuunyo matali, baheene avaanu vave vikivaaga muli vagolofu. Mu lijuva ilya mukhole, shiyooli mukhaposheela amalava makhome kihuma kwa Nguluvi.]\f + \fr 23:14 \ft Amaswi aga, gakusiina mu mayandikhwa agamonga amakuulu. \xt Yimba mu litaafili lya Maluko 12:40.\f*
\p
\v 15 “Aka, omwe vamanyisaaji va ndaji sa Musa na Vafalisaayo, vamyansi! Mwipilima mandu mu nyi inyuumu na kilowokha ibahali kiija mukimukuviilisa umuunu yuna asili Muyahuudi, ahuviilile ilihuuvi ilya Shiyahuudi. Leelo nda mumukuviilise umuunu uyo aseetushe, mukimugaha ave munansi mandu mala khavili, kivashila omwe.
\p
\v 16 “Aka omwe, vayimililaaji vapofu! Mukivamanyisa avaanu mwijova, ‘Nda yive umuunu ikiyiyiiga kwa nanda ya Nguluvi, asikhamilisiwa. Leelo nda yive ikiyiyiiga kwa sahaabu yina yikwali mu nanda ya Nguluvi, umuunu uyu ikhamilisiwa kigaha ngaja shina wáyiyiigaga.’
\v 17 Omwe muli vapofu khanji muli vayasu! Shiinu shishi shina sha lutono kishila ishinji? Wuli, isahaabu iyo yina yikwali mu nanda ya Nguluvi, awu inanda iyo yina yikiyigaha isahaabu kiiva mbaagule kwa Nguluvi?
\v 18 Khanji mukivamanyisa avaanu mwijova, ‘Umuunu nda ikiyiyiiga pa luvala ulwa kihumisa ishadanda, asikhamilisiwa. Leelo nda yive ikiyiyiiga kwa sadaakha sina sili pa luvala ulo, umuunu uyo ikhamilisiwa kigaha ngaja shina wáyiyiigaga.’
\v 19 Omwe muli vapofu! Shiinu shishi shina sha lutono kishila ishinji? Wuli, isadaakha iso awu uluvala ulwa kihumisa ishadanda shina shiigaha isadaakha kiiva nofu?
\v 20 Lino nda yive umuunu ikiyiyiiga pa luvala ulwa kihumisa ishadanda mu nanda imbaagule, ikiyiyiiga kwa fiinu fyona fina fikwali pashaanya yaakwe.
\v 21 Umuunu yoyoona yuna ikiyiyiiga kwa nanda ya Nguluvi, ikiyiyiiga kwa nanda iyo na kwa Nguluvi yuna iikhala mu nanda iyo.
\v 22 Woope umuunu yuna ikiyiyiiga kushaanya, ikiyiyiiga ku shitengo sha Nguluvi na kwa Nguluvi yuna iikhala pa shitengo isho.
\p
\v 23 “Aka omwe, vamanyisaaji va ndaji sa Musa na Vafalisaayo, vamyansi! Mukimuhumisa uNguluvi ishipuga shimo mu fipuga ishumi hata ifiinu fya lutono ludoodo ngaja inyungu sa maboga, ibisaali nu wumeeja. Leelo, mwikhaana injowo sina sisakulwa mandu isa ndaji ngaja kiiva mugolofu pa Nguluvi, kiiva nu lusungu, kiiva ni lihuuvi kwa Nguluvi na kwa vaanu avanji. Lino, mwisakulwa kigasenga amaswi aga, na kihumya ishipuga shimo, mu fipuga fyenyu ishumi.
\v 24 Omwe muli vayimililaaji vapofu! Mwiwuusa inyaasi mu fiinu fyenyu fina mwingʼwa, leelo mwimila ingamiya!\f + \fr 23:24 \fq Mwiwuusa inyaasi: \ft Uluganulo lwakwe, \fqa kiyinatila mandu injowo inangʼana\ft . \fq Mwimila ingamiya: \ft Uluganulo lwakwe, \fqa kilekha kiyinatila injowo inkhome, mu ndaji sa Nguluvi\ft .\f*
\p
\v 25 “Aka omwe, vamanyisaaji va ndaji sa Musa na Vafalisaayo vamyansi! Muli ngaja umuunu yuna iyoosa ikhoomasi ni sahani kwa kunja hela, leelo iilekha kiyoosa uwushaafu wuna wuli mukhati. Na yuumwe muna wushaafu winshi uwa wushemi nu wushooyo mu numbula seenyu.
\v 26 Omwe Vafalisaayo, vina muli ngaja vapofu! Yoosi tangusiina uwunansi wuna wuli mukhati yeenyu, baheene insengo hambi yiiva nofu.
\p
\v 27 “Aka omwe, vamanyisaaji va ndaji sa Musa na Vafalisaayo vamyansi! Kiiva muli ngaja amajooja gina viipakha ishokha, yina yiwonekha wunofu panja, leelo mukhati gamemile amafupa nu wushaafu winshi.
\v 28 Shiisho ndeeno na yuumwe kwa kunja, muwonekha kwa vaanu kiija, vagolofu, leelo shiyooli mukhati mu numbula seenyu, mumemile uwumyansi nu wunansi.
\p
\v 29 “Aka omwe vamanyisaaji va ndaji sa Musa na Vafalisaayo vamyansi! Kiiva musenga na kiganosa wunofu amajooja ga vakuwamalago va Nguluvi, na ga vagolofu pa Nguluvi.
\v 30 Baheene mwilogola mwijova, ‘Nda ose tive tikwali mu luhaavi luna avambuyeesu vakhandi wuumi, ndi tisikhakwiliile kitanjilisania nawo kivabuda avakuwamalago va Nguluvi.’
\v 31 Kilogola ndeeno, mwikwisa kiija, omwe muli vanansi ngaja avambuyeenyu vala vina vavabudaga avakuwamalago va Nguluvi!
\v 32 Lino kwisaaji uwunansi uwa vambuyeenyu wuna vawuyansaaga!
\p
\v 33 “Omwe woona muhwaneene ni njokha inya wanga! Wuli, muhiiva kiija mukhakulukha mu malafyo ga mooto gwa shiluta?
\v 34 Kwa kiiva ya ilyo nisivafilishe kunyeenyu avakuwamalago, avaanu avanya luhala na vamanyisaaji wa ndaji sa Musa. Leelo mu vaanu ava, avamonga mukhavabuda na kivakhomeelela pa musalaaba, avanji mukhavatova na majalidi mu nanda seenyu isa kifuunyila, avanji mukhavafwatilila kihuma ku lijumbi mbakha ku lijumbi na kivalafya.
\v 35 UNguluvi akhavahiga omwe kwa kiiva ya vaanu woona avagolofu vina mwavabudaga. Mwagahaga ndeeno, kihuma pina uKayini wámubudaga uAbeli yuna akhandi mugolofu pa Nguluvi, mbakha uSakaliya umushina Balakiya, yuna wábudwagwa mu lukeeke paakhati ya nanda ya Nguluvi nu luvala ulwa kihumisa ishadanda.\f + \fr 23:35 \xt Yimba mu litaafili lya Shiyanso 4:8; 2 Njowo sa Luhaavi 24:20-22.\f*
\v 36 Shiyooli nikivajovela kiija, avaanu va shisafi ishi, uNguluvi akhavahiga kwa kiiva ya ago goona.”
\s UYeesu isugumilwa kwa kiiva ya vaanu va ku Yelusalemu
\r (Luuka 13:34-35)
\p
\v 37 Baheene uYeesu wáaja, “Omwe vaanu va ku Yelusalemu, mukivabuda avakuwamalago vina uNguluvi wávafilikhaga kunyeenyu. Mu luhaavi lwinshi nisakula kivakungaania omwe ngaja shina inkuku yikungaania inyana nkuku saakwe mu mapikho gaakwe, leelo wiila mukhandi mwikhaana!
\v 38 Loleeli! Lino uNguluvi wávalekha omwe ni nanda yeenyu imbaagule iya kifuunyila, kiija mutowe!
\v 39 Lino, nikivajovela kiija, shiyooli musikhanyaaga khanji, mbakha uluhaavi luna mukhajova, ‘Ayimililwajwe yuna iyinsa kwa litaawa lya Mutwa uNguluvi.’\f + \fr 23:39 \xt Yimba mu litaafili lya Sabuli 118:26.\f*”
\c 24
\s UYeesu iikuva amalago ulwa kibomolwa //inanda imbaagule
\r (Maluko 13:1-2; Luuka 21:5-6)
\p
\v 1 UYeesu wáwuukhaga wáahuma mu lukeeke lwa nanda imbaagule iya kifuunyila. Wáganile kihuma, avamanyisiwa vaakwe vamulutiile kiija, vamusoonele uwusengaaji wa nanda imbaagule iya kifuunyila ni nanda isinji sina siyipiliime.
\v 2 Leelo uYeesu wávajovela wáaja, “Mukigaaga goona aga? Shiyooli nikivajovela kusiina ilingʼanga lina likhasigala pashaanya ya lingʼanga liyine. Goona ago gakhagwisiwa!”\f + \fr 24:2 \fq Goona ago gakhagwisiwa: \ft Inanda imbaagule iya kifuunyila yabomolwagwa na Valuumi umwakha gwa mashumi fungati pina wásawaagwa uYeesu Kilisito. \f*
\s Amalava amakhome gina gakhayinsa
\r (Maluko 13:3-13; Luuka 21:7-19)
\p
\v 3 Lino uYeesu wálutile ku shidunda sha Miseyituni, avamanyisiwa vaakwe vakhamulutiile kushipata, vamuposa vaajova, “Tujovela, gakhawonekha yooli ago goona? Khanji, shimanyilo shishi shina shikhatuwulanisa pina wiyinsa kitema, na kiyinsa kwa wudugo wa luhaavi uluvi ulo?”
\v 4 UYeesu wávayankha wáaja, “Muveesaje meeho, asilaave avajanje muunu yoyoona!
\v 5 Kiiva vakhayinsa avaanu vinshi kwa litaawa lyangu, vakhajova, ‘One yuune Mukulusaaji!’\f + \fr 24:5 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* Woope vakhava vikivajanga avaanu vinshi.
\v 6 Mu luhaavi ulo mukhava mupulikha imola ni pwepwesi sa wulugu, leelo musikhatungumalaji. Ago goona mbakha gawoneshe, leelo uluhaavi ulwa wudugo lukhava lushaanali.
\v 7 Insiku iso inyi yimo yikhalwa ni nyi iyinji, uwutwa wumo wukhalwa nu wutwa uwunji. Injala yikhagwa, imbali soona kukhava mudegenkho.
\v 8 Ago goona gakhava ngaja shiyanso sha wuvafi uwa washimaayi pina ali nkholeela kisava.
\p
\v 9 “Mu luhaavi ulo, avaanu va nyi yoona vakhavakhalalila omwe, kwa kiiva omwe muli vamanyisiwa vangu. Avayeenyu avamonga vakhakhatwa na kivatova, avanji vakhabudwa.
\v 10 Baheene avaanu vinshi vakhanilekha kinifwata one. Vakhava vidolelana, vakhava vikhalalilana veene.
\v 11 Mu luhaavi ulo, vakhava viyinsa avakuwamalago vinshi avadehi na kivajanga avaanu vinshi.
\v 12 Khanji, kwa kiiva uwunansi wukhava wuyonjelela mandu, avaanu vinshi vakhalekha kiganana.
\v 13 Leelo umuunu yoyoona yuna akhajimba mbakha kuwudugo, uNguluvi akhamukulusa.
\v 14 Khanji iMola iNofu iya Wutwa wa Nguluvi yikhakhomwa mu nyi soona, baheene avaanu woona mu nyi vakhayipulikha. Apo baheene uluhaavi ulo ulwa wuhigo wa nyi wukhayinsa.
\s Ishiinu shina shikhalasa shinansi
\r (Maluko 13:14-23; Luuka 21:20-24)
\p
\v 15 “Ino, mu luhaavi ulo mukhashaaga ‘ishiinu shina shikhalasa’\f + \fr 24:15 \xt Yimba mu litaafili lya Daniyeli 9:27; 11:31; 12:11.\f* shiyiimile uluvala ulwa panofu. Ishiinu isho shisheene shajowaagwa nu mukuwamalago uDaniyeli (yuna iyimba amanyaje).
\v 16 Pina mukhagaaga amaswi aga, vala vina vali ku nyi ya Yudeya vasijilaje ku fidunda.
\v 17 Umuunu yuna ali pashaanya ya nanda, asikhayiikhaga na kitoola shoshoona mukhati.
\v 18 Woope yuna ali ku mugunda, asikhagomokhaga kukhaaya kitoola umutote gwakwe.
\v 19 Leelo aka, avashimaayi vina vakhava vana lwanda na vina vakhava viyonsa mu nsiku iso!
\v 20 Fuunyaji kwa Nguluvi kiija, pina mukhava mwisiga lusilaave luve luhaavi lwa shipepo shikhali awu lijuva lya Sabaato.\f + \fr 24:20 \fq Luhaavi lwa shipepo shikhali awu lijuva lya Sabaato: \ft Kilingana ni ndaji sa Vayahuudi, mu lusiku ulo vasikhayitiikhwe kishuula kiluta uluvala ulunji luna lwishila kilomiita yimo, lukhandi lukhamu mandu kishuula mu luhaavi ulo.\f*
\v 21 Kwa kiiva mu luhaavi ulo, avaanu vakhapata amalava makhome mandu gina gasinawonekhaje kaa, kihuma pina uNguluvi wáwumbile inyi, mbakha iminsiyaano. Khanji amalava ago, gasikhawonekha kaa.
\v 22 UNguluvi nda akhalekha kisheepusa insiku iso isa malava, kukhava kusiina umuunu yuna akhakulukha kiifwa. Leelo kwa kiiva ya vabaagule vaakwe, uNguluvi akhasisheepusa insiku iso.
\p
\v 23 “Lino mu luhaavi ulo, umuunu nda ikivajovela kiija, ‘Loleela, uMukulusaaji\f + \fr 24:23 \fq UMukulusaaji: \ft Kwa Shiyunaani yiyandiikhwe \fqa Kilisito\fqa*. \f* ali apa!’ Awu ‘Ali kula!’ musikhahuvililaga.
\v 24 Kiiva vakhayinsa avakuwamalago avadehi na vaanu vina vakhava viijova uwudehi kiija, aveene vakulusaaji. Awo vakhava viigaha amabikha makhome ga miitu, baheene vakhavajanga avaanu na kiija, nda yikwiliile vavajanje hata avabaagule va Nguluvi.
\v 25 Muveesaje meeho, kiiva navajovela nkhaani goona ago, pina uluhaavi lusinaafishe.
\v 26 Lino avaanu nda vikivajovela kiija, ‘Loleela, uMukulusaaji ali kula ku luvanda!’ musikhajelaga kiluta kiloleela. Awu vikivajovela viijova, ‘Loleela, atyejile mu nanda yila!’ Musikhavahuvililaji.
\v 27 Kwa kiiva kiyinsa kwa one Lusawo lwa Muunu kukhava kwa kitinuhisa ngaja lumuli lwa noonya, pina luyinsa nyangu nyangu na kimulikha imbali soona mu wulanga.
\v 28 Uluvala luna inkhanu yifwiliile, lulwene luna inumbusi sikungaana.\fig |lb00075c.jpg|col||Bass|Inumbusi|24:28\fig*
\s Kiyinsa khanji kwa Lusawo lwa Muunu
\r (Maluko 13:24-27; Luuka 21:25-28)
\p
\v 29 “Pina lukhashila uluhaavi ulwa nsiku iso isa malava,
\q ‘Ilijuva likhaseetulwa nshiisi,
\q umwesi gusikhangʼaala khanji.’
\q ‘Inondwe sikhagwa kihuma kushaanya.
\q Nafi fiinu fina fili kushaanya fikhadegenkha.’\f + \fr 24:29 \xt Yimba mu litaafili lya Isaaya 13:10; 34:4; Yoheli 2:10.\f*
\p
\v 30 “Mu luhaavi ulo ifimanyilo ifya Lusawo lwa Muunu fikhawonekha kushaanya, baheene avaanu va nyi soona vakhatungumala na vakhakhoola, avaanu woona vakhanyaaga one Lusawo lwa Muunu niyinsa mu mafunde ni ngufu nu wutupikho wukhome.\f + \fr 24:30 \xt Yimba mu litaafili lya Daniyeli 7:13.\f*
\v 31 Baheene nikhavafilikha avamalayikha vangu, kuno viitova ibalagumu kwa shawuti khome. Woope vakhavakungaania avabaagule vangu kihuma imbali soona isa nyi, kihuma kuwudugo uwa wulanga mbakha kuwudugo uwunji.”
\s Ishihwano sha mujombe
\r (Maluko 13:28-31; Luuka 21:29-33)
\p
\v 32 UYeesu wáyitenekhaga kilogola wáaja, “Yimanyisaaji ishihwano kihuma ku mujombe. Kwa kiiva, nda amansamba na mahamba galembwile, baheene mwimanya kiija, uluhaavi lwa mingo luli nkholeela.
\v 33 Shiisho ndeeno, na yuumwe pina mukhagaaga ago goona gisenjekha, manyaji kiija, one Lusawo lwa Muunu nili nkholeela kiyinsa.
\v 34 Shiyooli nikivajovela kiija, ishisafi ishi shisikhashila mbakha aga goona pina gakhava gasenjekha.
\v 35 Uwulanga ni nyi fikhashila, leelo amaswi gangu gakhava ga shiluta.
\s Kusiina yuna ameenye uluhaavi ulwa kiyinsa uYeesu
\r (Maluko 13:32-37; Luuka 12:35-40; 17:26-36)
\p
\v 36 “Leelo ulwa lijuva lila nu lwa luhaavi lula, kusiina umuunu yuna iimanya, hata avamalayikha va kushaanya wala Lusawo lwa Nguluvi, leelo yu Daada mwene duguli yuna ameenye.
\v 37 Kwa kiiva, kiyinsa one Lusawo lwa Muunu, kukhava ngaja shina yikhandi mu nsiku sa Nuhu.
\v 38 Mu nsiku iso, uluhaavi ulwa noonya iya lufuwukho pina yikhandi yishaanali kiyinsa, avaanu vakhandi viilya na kiingʼwa, vitoola na kitoolwa mbakha ilijuva lila pina uNuhu iyinjila mu shipugo ishikhome.
\v 39 Avaanu awo vasikhameenye shoshoona kiija, shishi shikhawonekha mbakha pina inoonya iya lufuwukho pina yayinsaga na kivabuda woona. Shiyooli, shiisho ndeeno shina yikhava ilijuva lila pina nikhava niyinsa, one Lusawo lwa Muunu.
\v 40 Mu luhaavi ulo nda avaanu vavili vakhava vali mu mugunda, yumo akhatoolwa nu Nguluvi, uyunji akhalekhwa.
\v 41 Khanji kukhava na vashimaayi vavili vakhava vihaawula lumo pa lyala, yumo akhatoolwa nu Nguluvi, uyunji akhalekhwa.
\v 42 Lino muveesaje meeho, kiiva musiimanya ilijuva ilyo lina uMutwa weenyu akhayinsa.
\v 43 Leelo mumanyaje wunofu kiija, umunya nanda nda wáali amanye uluhaavi luna umuhiiji iyinsa, wáali iikhala meeho kiija, amusigame umuhiiji asikhabomolaga inanda yaakwe.
\v 44 Ndeeno, na yuumwe yipinyangaji uluhaavi loona kwa kiiva one Lusawo lwa Muunu, nikhayinsa mu luhaavi luna musihuviliile.”
\s Ishihwano sha vavanda vavili
\r (Luuka 12:41-48)
\p
\v 45 UYeesu wávaposa avamanyisiwa vaakwe wáaja, “Lino yu naani muvanda muyinatifu, khanji munya luhala? Yumwene muvanda yuna umukhome waakwe amuviishile ave muyimililaaji wa vayine mu nanda yaakwe, baheene ave ikivapeela ishakiilya uluhaavi luna lufwaya.
\v 46 Shiba umuvanda uyo, pina umukhome waakwe iitina, ikimwaga iigaha gina wámulajisaaga.
\v 47 Shiyooli nikivajovela kiija, umukhome waakwe akhamuviikha umuvanda yula, ave muyimililaaji wa fiinu fyakwe fyona.
\v 48 Leelo umuvanda umuvi, nda ahiive kiija, ‘Umukhome wangu idiila kitina,’
\v 49 baheene iyansa kivatova avavanda vayine, iilya na kiingʼwa lumo na vagaasi.
\v 50 Umukhome waakwe, nda atine ilisiku nu luhaavi luna umuvanda yula asihuviilila, na ikimwaga iigaha aganji,
\v 51 akhamupeela ululawo lukhome na kimuviikha lumo na vamyansi vayine. Ukho kukwene avaanu awo vakhakhoola na kigegejula ameeno kwa kiiva ya wuvafi wukhali.”
\c 25
\s Ishihwano sha vahinja ishumi
\p
\v 1 Baheene uYeesu wávajovelaga avamanyisiwa vaakwe wáaja, “Mu luhaavi ulo uWutwa wa Nguluvi wukhahwanana ni shiwungo shimonga, shina shikhandi na vahinja ishumi vina vatoolaga itaala saanave na kiluta kimuposheela yuna itoola.
\v 2 Avasaanu mu awo ishumi, vakhandi vanya luhala na vanji vasaanu vakhandi vayasu.
\v 3 Avayasu vasaanu, vatoola itaala saanave vaalekha kitoola amafuta aganji aga kiyonjelesa.
\v 4 Leelo avanya luhala vasaanu vatoola itaala saanave na mafuta mu nsupa saanave aga kiyonjelesa.
\v 5 Umunya kitoola wáganile kidiila kiyinsa, utulo twavakhata avahinja vala woona vagoneelela.
\v 6 Leelo paashilo paakhati, avaanu vaashima vaajova, ‘Loleeli, yuna itoola ayinsile! Humi, tilute kimuposheela.’
\v 7 Baaho avahinja vala woona valamukha na kisiyandaala itaala saanave.
\p
\v 8 “Avahinja vasaanu avayasu vavajovelaga avanya luhala vaajova, ‘Tilomba mututanje amafuta madoodo kwa kiiva itaala seesu siisima.’
\v 9 Leelo avanya luhala vavayankha vaajova, ‘Ndaali! Tisikwiliile kivatanga kwa kiiva amafuta gina tinago, gasikitukwila hata padoodo omwe noose. Shiba mulute mugule kuna viigusa.’
\p
\v 10 “Ndeeno avahinja avayasu vawuukha kiluta kigula amafuta. Uluhaavi luna viiluta, umutolaaji wáyinsa. Avahinja avanya luhala vina vakhandi vayipinyanjile, vayinjila lumo nawo mu nanda muna shikhandi ishiwungo, baheene umulyango gwadindwa.
\v 11 Kuwudugo avayasu woope vaatina vagwaga umulyango gudindiilwe, vayiima panja vashemeela vaajova, ‘Wee mutwa! Wee mutwa! Tilomba utudindulile!’
\v 12 Leelo umutolaaji wávayankha wáaja, ‘Shiyooli nikivajovela kiija, nisivameenye omwe!’”
\p
\v 13 UYeesu wávajovela avamanyisiwa vaakwe wáaja, “Lino muveesaje meeho, kwa kiiva musilimeenye ilijuva wala uluhaavi luna one Lusawo lwa Muunu, nikhatina.”
\s Ishihwano sha vavanda vina vapelwagwa ihela
\r (Luuka 19:11-27)
\p
\v 14 UYeesu wáyitenekhaga kilogola wáaja, “Kiyinsa kwa Wutwa wa Nguluvi kukhahwanana ni shihwano ishi. Akhandi akwali umuunu yuna iiluta ku lushuulo ulutali. Uluhaavi pina asinashuule, wávashemeela avavanda vaakwe na kivapeela uwusi waakwe, kiija vawuyoolose.
\v 15 Wámupeelile shila muvanda shina akwiliile kisenga. Wámupeelile umuvanda uwa wutasi mafungu gasaanu aga hela,\f + \fr 25:15 \fq Mafungu gasaanu aga hela: \ft Kwa Shiyunaani yiyandiikhwe, \fqa talanta sisaanu\fqa*. Talanta yimo yikhandi yilingeene na mahombo ga muunu yumo, kwa maakha ishumi na mutanda.\f* uwa wuvili mafungu gavili na uwa wutatu wámupeela ilifungu limo, baheene wáshuula.
\p
\v 16 “Baaho, umuvanda yuna umukhome waakwe wámupeelile mafungu gasaanu, wáaluta kigula ifiinu na kifigusa, wáapata sina sisapushiile mafungu gasaanu.
\v 17 Shiisho nayu muvanda yula yuna wáapata mafungu gavili, wáaluta naso kigula ifiinu na kifigusa, wáapata sina sisapushiile mafungu gavili.
\v 18 Leelo umuvanda yula yuna wápataga lifungu limo, wáaluta kihimba ililindi, wásiila pansi.
\p
\v 19 “Lwaganile kishila uluhaavi lutali, umukhome waanave wáawuya kuna akhandi ashuulile. Wávashemeela avavanda vaakwe vala, baheene vamutaviilila shina vasenjelaga uwusi waakwe.
\v 20 Umuvanda yula yuna wáposheelaga amafungu gasaanu, wáyinsa na mafungu gasaanu gina gasapushiile, wámujovela umukhome waakwe wáaja, ‘Wee mutwa, wanipeelaga mafungu gasaanu, nigasenjele insengo, loleela, naapata mafungu gasaanu gina gasapushiile.’
\v 21 Umukhome waakwe wámujovela wáaja, ‘Waagaha wunofu mandu, owe uli muvanda munofu khanji uli muyinatifu. Nisikuviishe kiiva muyimililaaji wa wusi winshi kwa kiiva ukhandi muyinatifu kwa fisheefu fina nakupeelaga. Yinsa ku shiwungo shangu.’
\p
\v 22 “Umuvanda yula yuna wáposheelaga amafungu gavili, woope wáyinsa na mafungu gavili gina gasapushiile, wámujovela umukhome waakwe wáaja, ‘Wee mutwa, wanipeelaga mafungu gavili nigasenjele insengo, loleela, naapata mafungu gavili gina gasapushiile.’
\v 23 Umukhome waakwe wámujovela wáaja, ‘Waagaha wunofu mandu, owe uli muvanda munofu khanji uli muyinatifu, kwa kiiva ukhandi muyinatifu kwa fisheefu fina nakupeelaga, lino nisikuviishe kiiva muyimililaaji wa wusi winshi. Yinsa ku shiwungo shangu.’
\p
\v 24 “Baheene umuvanda yula yuna wáposheelaga ilifungu limo, wáyinsa wámujovela umukhome waakwe wáaja, ‘Wee mutwa, namanyaga kiija, owe uli mukhamu mandu. Owe uli ngaja muunu yuna ikungula inkungulo pina asivyalile na wikungaania muna usikhapalankheenie imbeyu.
\v 25 Natiilaga kiliyasa ilifungu lyakho, ndeeno nalutaga kilisiila ku lilongo. Lino, toola ilifungu lyakho ili.’
\v 26 Umukhome waakwe wámuyankha wáaja, ‘Owe uli muvanda muvi, khanji uli moolo! Nda ukhandi umeenye kiija, one nikungula inkungulo pina nisivyalile na nikungaania muna nisikhapalankheenie imbeyu.
\v 27 Lino kwashi usikhasiviishile ihela sangu kwa vashulusi, baheene nitoole lumo ni sa pashaanya sina siyonjeleele?’
\v 28 Baheene umukhome waakwe wálajisa wáaja, ‘Pokha ilifungu ilyo, mupeela umuvanda yula yuna ana mafungu ishumi.’
\p
\v 29 “Kiiva umuunu yoyoona yuna iimanya gina nilogola, uNguluvi asimupeele kimanya mandu, woope asiyonjelesewe mandu. Leelo umuunu yoyoona yuna asikigamanya gina nilogola, hata uwumanyi uwudoodo wuna anawo akhapokhwa.
\v 30 Umuvanda uyu asifwaya, mutaaji kunja ku nshiisi, kuna asikhoole na kigegejula ameeno kwa kiiva ya wuvafi wukhali.”
\s Ilisiku lya wuhigo kuwudugo
\p
\v 31 UYeesu wáyitenekhaga kivajovela avamanyisiwa vaakwe wáaja, “Uluhaavi luna one Lusawo lwa Muunu pina niyinsa mu wutupikho wangu lumo na vamalayikha woona, baheene nisiikhale ku shitengo shangu sha wutupikho.
\v 32 Avamalayikha va Nguluvi vakhavakungaania avaanu va nyi yoona panyangu. Na yuune nikhavabagulania ngaja umudimaaji shina ibaagula inkholo mu mene.
\v 33 Na yuune Lusawo lwa Muunu, nikhavaviikha avaanu vina vakhandi visenga gina gisakulwa pa Nguluvi ulubali lwangu ulwa kundiilo, avanansi nikhavaviikha ulubali lwangu ulwa kunshiji.
\p
\v 34 “Baheene one Mutwa nisivajovele avaanu vala vina vali lubali lwangu ulwa kundiilo nisiijove, ‘Yinsi, omwe muna uDaada wangu avayimiliile. Yinjilaji mu Wutwa wuna uNguluvi avavishiile nkhaani kihuma uluhaavi luna wáwumbaga inyi.
\v 35 Kwa kiiva nikhandi nina njala, mukhanipeelile ishakiilya, nikhandi nina nkhawu, mukhanipeelile amalenga aga kiingʼwa, khanji nikhandi muhensa, mukhanisajiise mu nanda seenyu.
\v 36 Nikhandi bwinda, mwanifwasaaga amenda. Nikhandi nili mutamu, mukhayinsile kinitamya, nikhandi nidindiilwe mu nanda ya vadindilwa, mukhayinsile kiniloleela.’
\v 37 Ndeeno avagolofu vakhanigomosesa viija, ‘Wee Mutwa, luhaavi lushi luna takwagaga una njala takupeelaga ishakiilya? Awu takwagaga una nkhawu yikukheete takupeelaga amalenga ga kiingʼwa?
\v 38 Khanji, luhaavi lushi luna ukhandi uli muhensa takusajisaaga mu nanda seesu? Awu ukhandi wijenda bwinda takufwasaaga amenda?
\v 39 Khanji, luhaavi lushi luna ukhandi uli mutamu takutamyaga, awu ukhandi uli mu nanda ya vadindilwa tayinsaga kikuloleela?’
\v 40 Baheene one Mutwa nikhavayankha niijova, ‘Shiyooli nikivajovela, lyolyona lina mwamugahilaga umunyaayumo wa ava avahuvililaaji vangu, mwanigahilaga one.’
\p
\v 41 “Baheene nisivajovele vala vina vali lubali lwangu lwa kunshiji nisiijove, ‘Wuushi apa omwe muna muyijiilwe nu Nguluvi! Lutaji mu malafyo ga mooto gwa shiluta guna uNguluvi aviishile kwa kiiva ya Shetaani na vamalayikha vaakwe.
\v 42 Kwa kiiva nikhandi nina njala, musikhanipeelile ishakiilya, nikhandi nina nkhawu, musikhanipeelile amalenga aga kiingʼwa,
\v 43 nikhandi nili muhensa, musikhanisajiise mu nanda seenyu, nikhandi nijenda bwinda, musikhanifwasiise amenda, nikhandi nili mutamu musikhayinsile kinitamya, nikhandi nili mu nanda ya vadindilwa musikhayinsile kiniloleela.’
\v 44 Baheene woope vakhaniyankha viija, ‘Wee Mutwa, luhaavi lushi luna ukhandi una njala, awu ukhandi una nkhawu, awu ukhandi uli muhensa, awu ukhandi wijenda bwinda, awu ukhandi mutamu, awu ukhandi mu nanda ya vadindilwa, na yuuse tisikhakusunjile?’
\v 45 One nikhavayankha niijova, ‘Shiyooli nikivajovela, goona gina musikhamusunjile umunyaayumo umunangʼana mu vahuvililaaji vayeenyu ava, ndeeno musikhanisunjile one.’
\p
\v 46 “Baheene avanansi, vakhawuukha na kiluta kipata amalava ga shiluta. Leelo avagolofu, vakhayinjila ku wuumi wa shiluta.”
\c 26
\s Ulupulinkhano lwa kimubuda uYeesu
\r (Maluko 14:1-2; Luuka 22:1-2; Yohana 11:45-53)
\p
\v 1 UYeesu wáganile kimala kilogola amaswi ago goona, wávajovela avamanyisiwa vaakwe wáaja,
\v 2 “Ngaja shina mumeenye, sisigeele nsiku sivili kiiva shiwungo sha Pasaakha.\f + \fr 26:2 \fq Pasaakha: \ft Yimba iliswi ili mu Maswi aMahensa.\f* One Lusawo lwa Muunu nikhadoolelwa kwa valugu, baheene nikhomeelelwe pa musalaaba.”
\p
\v 3 Uluhaavi ulo, avatambule avakhome na vakhome va Vayahuudi vakungaanile mu nanda inkhome ya mutambule umukhome, yuna akhandi itambulwa Kayafa.
\v 4 Vapulinkhana kimukhata uYeesu kwa wusugu, baheene vamubude.
\v 5 Leelo vapulinkhana vaajova, “Tisikhajelaga kigaha aga, mu lijuva lya shiwungo sha Pasaakha, avaanu vasilaave vayaamule ilibaatu.”
\s UYeesu idudumisiwa amafuta ku Betaniya
\r (Maluko 14:3-9; Yohana 12:1-8)
\p
\v 6 Baheene uYeesu wáaluta mu lujinji lwa ku Betaniya mu nanda ya Simoni yuna ulwamwandi akhandi ana nyawulova.
\v 7 UYeesu pina akhandi akheele iilya, uwashimaayi yumonga wáyinjiile ni nsupa ya mafuta aga lifungu likhome, gina ginunshilila mandu, wáyansa kimududumisisa uYeesu ku mutwe.
\v 8 Avamanyisiwa vaakwe vaganile kigaaga ago, vakhalalaga mandu vaajova, “Kwashi iveyanga ndeeni?
\v 9 Kiiva amafuta aga, ndi gagusiwa kwa hela nyinshi mandu na kivapeela avapiina!”
\v 10 UYeesu wámanyaga gina vakhandi vihiiva, wávajovela wáaja, “Kwashi mukimulafya uwashimaayi uyu? Kiiva wánigahila amanofu mandu.
\v 11 Avapiina muli lumo nsiku soona, leelo one nisiiva lumo noomwe nsiku soona.
\v 12 Uwashimaayi uyu wánidudumisisa amafuta aga, kiija aniyandaale mu lijuva lya kisiilwa one.
\v 13 Shiyooli nikivajovela, popoona pina iMola iNofu yikhakhomwa mu nyi soona, gakhalogolwa amanofu goona gina uwashimaayi uyu wánigahila, baheene avaanu vakhamukumbukha.”
\s UYuuda uIsikaliyoote iyiitikha kimudoolela uYeesu
\r (Maluko 14:10-11; Luuka 22:3-6)
\p
\v 14 Lino uYuuda uIsikaliyoote, umunyaayumo mu vamanyisiwa vala ishumi na vavili va Yeesu, wálutile kwa vatambule avakhome,
\v 15 wávaposa wáaja, “Nda nimudoolele kunyeenyu, musinihombe ihela silinga?” Vamuhombaga ihela mashumi gatatu.
\v 16 Baheene uYuuda uIsikaliyoote wáyansa kisakula imwenshe inofu iya kimudoolela uYeesu.
\s UYeesu iilya ishakiilya sha Pasaakha na //vamanyisiwa vaakwe
\r (Maluko 14:12-26; Luuka 22:7-23; Yohana 13:21-30; 1 Vakolinto 11:23-25)
\p
\v 17 Ilijuva lya wutasi ilya shiwungo sha makhaate gina gasiponyisiiwe ishiwumulilo,\f + \fr 26:17 \fq Shiwungo sha makhaate gina gasiponyisiiwe ishiwumulilo: \ft Yimba iliswi ili mu Maswi aMahensa.\f* avamanyisiwa va Yeesu vayinsaga kunyaakwe, vamuposa vaajova, “Wisakula tikunosese kwi ishakiilya sha shiwungo sha Pasaakha?”
\v 18 UYeesu wávayankha wáaja, “Lutaji mu lijumbi lya ku Yelusalemu kwa muunu yumonga na kimujova kiija, ‘UMumanyisaaji iijova, “Uluhaavi lwangu lwavejeela, one na vamanyisiwa vangu tisiilye ishakiilya sha Pasaakha mu nanda yaakho.”’”
\v 19 Avamanyisiwa vala vaaluta na kisenga goona ngaja shina uYeesu wávalajisaaga, vashinosa ishakiilya sha shiwungo sha Pasaakha.
\p
\v 20 Shaganile kifikha ishaamihe, uYeesu na vamanyisiwa vaakwe ishumi na vavili vaakhala kiilya ishakiilya.
\v 21 Pina viilya, uYeesu wáajova, “Shiyooli nikivajovela, umunyaayumo weenyu asinidoolele.”
\v 22 Avamanyisiwa vaakwe vasugumilwa mandu, vayansa kimuposa yumo yumo vaajova, “Wee Mutwa, wuli, yuune?”
\v 23 UYeesu wáyankha wáaja, “Yula yuna idabisa umukhaate lumo noone mu bakuli, yumwene yuna asinidoolele.
\v 24 One Lusawo lwa Muunu nikhabudwa ngaja shina yiyandiikhwe mu Mayandikhwa aManofu. Leelo aka, umuunu yuna akhanidoolela. Shiba yaali yive umuunu uyo wáali ave asisaviilwe!”
\v 25 UYuuda yula yuna wámudolelaga uYeesu kwa valugu, woope wámuposa wáaja, “Wee Mumanyisaaji, wuli, ningava yuune?” UYeesu wámuyankha wáaja, “Owe shiyooli wilogola.”
\s IShakiilya sha Mutwa
\r (Maluko 14:22-26; Luuka 22:14-23; 1 Vakolinto 11:23-25)
\p
\v 26 Woope pina viliisaga, uYeesu wátoola umukhaate, wámuhonjesa uNguluvi, wágumenyulania, wávapeela avamanyisiwa vaakwe, wávajovela wáaja, “Tooli, mulye, ugu gugwene muvili gwangu.”
\v 27 Baheene wátoola ikhoomasi ya divaayi, wámuhonjesa uNguluvi, wávapeela, wávajovela wáaja, “Tooli woona na kiingʼwa idivaayi iyi,
\v 28 kwa kiiva iyi shimanyilo sha lufingo ulupya\f + \fr 26:28 \fq Lufingo ulupya: \ft Yimba iliswi \fqa Lufingo\fqa* mu Maswi aMahensa. \f* luna lusenjekha kwa danda yangu. Khanji yikunukha kwa kiiva ya vaanu vinshi, baheene uNguluvi avasaajile avaanu uwunansi waanave.
\v 29 Nikivajovela kiija, shiyooli nisikhangʼwa khanji idivaayi mbakha mu lijuva lina nikhangʼwa idivaayi imya, lumo noomwe mu Wutwa wa Daada wangu.”
\p
\v 30 Vaganile kiyeyema,\f + \fr 26:30 \fq Vaganile kiyeyema: \ft Pina vaalya ishakiilya sha Pasaakha, aVayahuudi vakhandi ni ngʼoma ya kiyeyema iSabuli 113-118.\f* vawuukha viiluta ku shidunda sha Miseyituni.
\s UYeesu ikimujova uPetulo kiija akhamukhaana
\r (Maluko 14:27-31; Luuka 22:31-34; Yohana 13:36-38)
\p
\v 31 Baheene uYeesu wávajovelaga avamanyisiwa vaakwe wáaja, “Ishilo sha minsiyaano, omwe woona musinisije na kinilekha. Kwa kiiva uNguluvi ilogola mu Mayandikhwa aManofu kiija, ‘Nikhamutova umudimaaji wa nkholo, ishipuga sha nkholo shikhapalankhana.’\f + \fr 26:31 \xt Yimba mu litaafili lya Sekhaliya 13:7.\f*
\v 32 Leelo pina nafyukha, nikhavalongola kiluta ku Galilaya.”
\v 33 Baheene uPetulo wámukhaania uYeesu wáaja, “Hata nda woona vakuleshe, one nisikikulekha kaa!”
\v 34 UYeesu wámuyankha wáaja, “Shiyooli nikikujovela, uluhaavi luna injogolo yisinaavishe ishilo sha minsiyaano, usiive wanikhaana mala khatatu.”
\v 35 UPetulo wámuyankha wáaja, “Hata nda yive kiifwa lumo noowe, nisikulekha kaa!” Woope avamanyisiwa avanji woona vaajova shiisho.
\s UYeesu ikimufuunya uNguluvi mu Getisemane
\r (Maluko 14:32-42; Luuka 22:39-46)
\p
\v 36 Baheene uYeesu wálutile na vamanyisiwa vaakwe mu shiisi shina shitambulwa Getisemane, wávajovela wáaja, “Khalaji apa, one niiluta pamwandi padoodo kimufuunya uNguluvi.”
\v 37 Wávatoola uPetulo na vaana vavili vala ava Sebedayo, wáyansa kisugumilwa na kilava mandu.
\v 38 Baheene wávajovela wáaja, “Inumbula yangu yisugumiilwe mandu nkholeela na kiifwa. Mukhale baaha, muveesaje meeho.”
\p
\v 39 Wáhejeela pamwandi padoodo, wáagwa pansi wágubama, wámufuunya uNguluvi wáaja, “Wee Daada, nda yikwiliile nikikulomba uniwuusise ikhoomasi iyi iya malava aga! Leelo yisikhaveesaga shina nisakula one, leelo yive shina wisakula owe.”
\v 40 Baheene uYeesu wáatina kwa vamanyisiwa vaakwe, wávaaga vagoneleele utulo. Wámuposa uPetulo wáaja, “Wuli, mwagombola kiiva meeho lumo noone, hata kwa luhaavi lufupi?
\v 41 Baheene wávajovela wáaja, muveesaje meeho, mufuunyaji uNguluvi kiija, avatanje musikhagahaga uwunansi pina mwijelwa. Mwidobokha kigaha wunofu, leelo umuvili muwoto.”
\p
\v 42 UYeesu wávalekha khanji, wáaluta ulwa wuvili kifuunya kwa Nguluvi wáaja, “Wee Daada wangu, nda yive amalava amakhome aga gakwiliile kiwuukha kunyangu, lino ugahaje ngaja shina wisakula.”
\v 43 Wáganile kifuunya wágomokha khanji, wávaaga vagoneleele, kiiva vakhandi vana tulo tusito.
\v 44 UYeesu wávalekha khanji, wáaluta kifuunya kwa Nguluvi ulwa wutatu, wáwuyiila kilogola amaswi gagala.
\v 45 Baheene wáatina khanji kwa vamanyisiwa vaakwe wávajovela wáaja, “Mushaanali mupigonile utulo na kituuya? Loleeli! Uluhaavi lwangu ulwa malava lwafikha. Lino one Lusawo lwa Muunu, nisikhatwe na kitwalwa mu mawokho ga vanansi.
\v 46 Yiimaji, tilutaje! Loleeli, yuna ikinidoolela ali nkholeela.”
\s UYeesu iikhatwa
\r (Maluko 14:43-50; Luuka 22:47-53; Yohana 18:3-12)
\p
\v 47 UYeesu pina akhandi ashaanali ilogola, shitu wátwiwukha uYuuda umunyaayumo mu vamanyisiwa vaakwe ishumi na vavili, wáyinsa ni shipuga shikome sha vaanu shina shikhandi ni panga ni ndulugu. Ishipuga isho shafilikhwagwa na vatambule avakhome na vakhome va Vayahuudi.
\v 48 UYuuda umudolelaaji wávajovelaga nkhaani avaanu vala ishimanyilo isha kimumanya uYeesu, kiija, “Yula yuna hambi nikimunoonela, uyo iiva yumwene, mukhataji.”
\v 49 Baaho, uYuuda wáaluta kwa Yeesu, wámujovela wáaja, “Wee Mumanyisaaji, aaje senga!” Baheene wámunoonela.
\v 50 UYeesu wámuyankha wáaja, “Wee mumanyi, gasengaga gina wayinsila.” Lino avaanu vala vamukhata uYeesu na kimupinya.
\v 51 Umuyaanave yumonga mu vina vakhandi vayiimile lumo nu Yeesu wátoola ipanga, wámutova umuvanda wa mutambule umukhome na kimudumula ilikutu.
\v 52 Leelo uYeesu wámujova wáaja, “Tinia ipanga yaakho mu haala yaakwe, kwa kiiva avaanu woona vina viikhata ipanga ya wulugu, vakhabudwa kwa panga!
\v 53 Wuli, musimeenye kiija, nikwiliile kilomba umutango kwa Daada wangu? Woope akwiliile kinifilishila avamalayikha vaakwe kishila ifipuga ifikhome ishumi na fivili.\f + \fr 26:53 \fq Ifipuga ifikhome ishumi na fivili: \ft Kwa Shiyunaani yiyandiikhwe, \fqa Legiyoni ishumi na fivili\fqa*. Mu wutwa wa Shiluumi \fqa Legiyoni\fqa* shipuga sha vasulukhali magana mashumi mutanda (6,000). \f*
\v 54 Wuli, nda nigahe ndeeno, lino gakwiliile kikwilana wuli, gina gayandiikhwe mu Mayandikhwa aManofu kiija, amaswi aga mbakha gasenjeshe?”
\p
\v 55 Baheene uYeesu wávaposa avaanu vala wáaja, “Kwashi muniyinsiile ni panga ni ndulugu kinikhata one ngaja muyinsile kimukhata muhiiji? Wuli, mwihiiva kiija one nikiyikhaana iselekhaali? Nsiku soona tikhandi noomwe, nikhandi nimanyisa mu lukeeke lwa nanda imbaagule iya kifuunyila, leelo musikhanikheete!
\v 56 Leelo aga goona gasenjekha, kiija gakwilane gina avakuwamalago vagayandiishe mu Mayandikhwa aManofu.” Baheene avamanyisiwa vaakwe woona vamulekha, vaasiga.
\s UYeesu pa livansa lya Vayahuudi
\r (Maluko 14:53-65; Luuka 22:54-55, 63-71; Yohana 18:13-14, 19-24)
\p
\v 57 Baheene ishipuga ishikhome sha vaanu shila, shamukhata uYeesu na kiluta nawo kwa Kayafa, umutambule umukhome, kuna vakungaanile avamanyisaaji va ndaji sa Musa na vakhome va Vayahuudi.
\v 58 UPetulo akhandi ikimufwata uYeesu kwa kutali, mbakha mu lukeeke lwa nanda ya mutambule umukhome. Baheene wáyinjila mukhati, wákhala lumo na vayangalilaaji, kiija aloleele umukhole gwa Yeesu shina gwisilila.
\p
\v 59 Avatambule avakhome na vakhome va livansa lyona ilya Vayahuudi\f + \fr 26:59 \fq Livansa lyona ilya Vayahuudi: \ft Yimba iliswi \fqa Livansa lya Vayahuudi\fqa* mu Maswi aMahensa. \f* vakhandi visakula uwulunjikhaaji wa wudehi, baheene vapate insila iya kimubuda uYeesu.
\v 60 Leelo vasikhapatile uwulunjikhaaji wowoona, hata nda vayinsaga avalunjikhaaji ava wudehi vinshi. Kuwudugo avaanu vavili vayinsaga vaajova,
\v 61 “Umuunu uyu akhajovile, ‘Nikwiliile kiyibomola inanda iya Nguluvi na kiyisenga khanji kwa nsiku sitatu.’”
\p
\v 62 Baheene umutambule umukhome wáyiima, wámuposa uYeesu wáaja, “Wuli, usikivagomosesa hata liswi lyolyona? Usipulikha avaanu ava vikikujova shi?”
\v 63 Leelo uYeesu wásisima tototo. Baheene umutambule umukhome yula wámujovela khanji wáaja, “Nikikujovela uyiyiije kwa litaawa lya Nguluvi, yuna muumi, tujovela nda owe yuuwe Mukulusaaji,\f + \fr 26:63 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa.\f* Lusawo lwa Nguluvi.”
\v 64 UYeesu wámuyankha wáaja, “Owe shiyooli wilogola. Leelo nikivajovela woona kiija, kiyansa lino mukhamwaga uLusawo lwa Muunu akheele ulubali lwa kundiilo\f + \fr 26:64 \fq Ulubali lwa kundiilo: \ft Uluganulo lwakwe, uYeesu akhapeelwa ingufu nu wutawulilwa. \xt Yimba mu litaafili lya Sabuli 110:1.\f* lwa Nguluvi, uMunya Ngufu Soona na mukhamwaga iyinsa mu mafunde.”\f + \fr 26:64 \xt Yimba mu litaafili lya Daniyeli 7:13.\f*
\v 65 Apo umutambule umukhome wáganaga kipulikha amaswi ago, wádeemula inkhansu yaakwe kiwonensa inkhalasi wáaja, “Ikimutofola uNguluvi! Tisakula avalunjikhaaji vaashi khanji? Lino mwapulikha yuumwe ulutofolo lwakwe!
\v 66 Lino, mwijova wuli ulwa muunu uyu?” Vamuyankha vaajova, “Isakulwa abudwe!”
\p
\v 67 Baheene vayansa kimufuunyila amata uYeesu ku weeni, vamutova ni mfunsi. Avanji vamutova na makhoofi,
\v 68 na kimujova viija, “Wee Mukulusaaji,\f + \fr 26:68 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. \f* kuva amalago, yu naani yuna wákutova?”
\s UPetulo ikimukhaana uYeesu
\r (Maluko 14:66-72; Luuka 22:56-62; Yohana 18:15-18, 25-27)
\p
\v 69 Lino mu luhaavi lulula uPetulo akhandi akheele panja pa lukeeke. Baheene umuvanda yumonga umuhinja wávejeela kwa Petulo, wámujovela wáaja, “Na yuuwe ukhandi lumo nu Yeesu uwa ku Galilaya.”
\v 70 UPetulo wákhaana pa vala woona wáaja, “Nisigameenye ago gina wilogola!”
\p
\v 71 Baheene wáwuukha pala, wáaluta panja ya mulyango gwa lukeeke. Umuvanda uyunji umuhinja wámwaga, wávajovela avaanu vina vakhandi vakwali pala wáaja, “Umuunu uyu akhandi lumo nu Yeesu uwa ku Nasaleti.”
\v 72 UPetulo wákhaana khanji kwa kiyiyiiga wáaja, “Nisimumeenye umuunu uyo!”
\p
\v 73 Lwaganile kishila uluhaavi ludoodo, avaanu vala vina vayiimile pala, vavejeelile kwa Petulo, vamujovela vaajova, “Shiyooli owe uli muyaanave wa vaanu awo, kwa kiiva hata lulogolo lwakho wiwonensa bahawuvalafu kiija, uhumile ku Galilaya!”
\v 74 UPetulo wákhaana kwa kiyiyiiga wáaja, “Nda niijova wudehi, niyiijilwe! Nisimumeenye umuunu uyo!” Baaho injogolo yaavikha.
\p
\v 75 Baheene uPetulo wákumbukha ulwa liswi lila lina uYeesu wámujovelaga kiija, “Uluhaavi pina injogolo yisinaavishe, usiive wanikhaana mala khatatu.” Wáahuma panja wáyansa kikhoola kwa kisugumilwa mandu.
\c 27
\s UYeesu itwalwa kwa Pilaato
\r (Maluko 15:1; Luuka 23:1-2; Yohana 18:28-32)
\p
\v 1 Kwaganile kiisha ulwamilaawu, avatambule avakhome woona lumo na vakhome va Vayahuudi, vapulinkhana shina vasimusitaashe uYeesu kiija abudwe.
\v 2 Vamupinya, vamutwala kwa Pilaato, umunjaajila wa Shiluumi.
\s UYuuda ikiyikunga
\r (Nsengo sa Vanandeje 1:18-19)
\p
\v 3 Lino uYuuda, yula yuna wámudolelaga uYeesu kwa valugu, wáganile kiwona kiija, uYeesu wáahigwa kibudwa, wáyipiikhaga. Wátoolile ihela sila silinje mashumi gatatu na kisiwuyiisa kwa vatambule avakhome na vakhome va Vayahuudi.
\v 4 Wávajovela wáaja, “Naagaha wunansi kimudoolela kunyeenyu umuunu yuna asinanjile lyolyona.” Leelo aveene vaajova, “Ose tisikigatuna ago, ago gaakho yuuwe.”
\v 5 Baheene uYuuda wásitaaga ihela sila mu lukeeke lwa nanda imbaagule iya kifuunyila, wáwuukha, wáaluta kiyikunga.
\v 6 Avatambule avakhome vaahola ihela sila, valogola vaajova, “Mwikho kihansa ihela isi ni sa mu nanda imbaagule iya kifuunyila, kiiva sahombwa kwa lugulumilo ulwa kiija umuunu abudwe.”\f + \fr 27:6 \fq Sahombwa kwa lugulumilo ulwa kiija umuunu abudwe: \ft Kwa Shiyunaani yiyandiikhwe, \fqa hela sa danda\fqa*.\f*
\v 7 Lino vapulinkhana na kilamula kitoola ihela sila, vagulila umugunda kwa muwumba figaana, baheene vavasiilaje avahensa umo.
\v 8 Lulwene umugunda ugo gutambulwa Mugunda gwa Danda, mbakha iminsiyaano.
\p
\v 9 Baheene iliswi likwilane lina uNguluvi wálilogolaga kwa nsila ya mukuwamalago uYelemiya kiija, “Vatoolaga ihela silinje mashumi gatatu, sina aVaisilaheli vakhandi vapanjile kiija sisikwile kimugula umuunu uyo.
\v 10 Vagulilaga umugunda kwa muwumba figaana, ngaja shina uMutwa uNguluvi wánilajisaaga.”\f + \fr 27:9-10 \xt Yimba mu litaafili lya Sekhaliya 11:12-13; Yelemiya 19:1-13; 32:6-9.\f*
\s UYeesu iihigwa kwa Pilaato
\r (Maluko 15:2-15; Luuka 23:2-3, 18-25; Yohana 18:29–19:16)
\p
\v 11 Baheene uYeesu wáyiima pamwandi ya munjaajila uPilaato. UPilaato wámuposa wáaja, “Wuli, owe yuuwe Mutwa wa Vayahuudi?” UYeesu wámuyankha wáaja, “Owe shiyooli wilogola.”
\v 12 Lino avatambule avakhome na vakhome va Vayahuudi vayansa kimusitaakha uYeesu, leelo umwene asikhavagomoseese lyolyona.
\v 13 Baheene uPilaato wámuposa wáaja, “Wuli, usipulikha ago goona gina vikikusitaakha?”
\v 14 Leelo uYeesu asikhavagomoseese hata liswi limo. Baheene uPilaato wáswigaga mandu.
\p
\v 15 Shila mwakha, uluhaavi lwa shiwungo sha Pasaakha, umukhome uyo akhandi ana ngʼoma iya kivadindulila umudindilwa yumo, yuna avaanu vikimudobokha.
\v 16 Lino mu luhaavi lula, kukhandi kuna mudindilwa yumonga, ilitaawa lyakwe akhandi yu Balaaba. Umudindilwa uyo akhandi amanyiishe mandu kwa kiiva ya wunansi waakwe.
\v 17 Ndeeno avaanu vaganile kikungaana, uPilaato wávaposa wáaja, “Yu naani yuna mwisakula nivadindulile mu vadindilwa vavili ava? Wuli, mwisakula nivadindulile uBalaaba yuna akhandi amanyiishe mandu kwa wunansi waakwe, awu uYeesu yuna avaanu vikimutambula Mukulusaaji\f + \fr 27:17 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f*?”
\v 18 UPilaato wávaposaaga ndeeno kwa kiiva wámanyaga kiija, avakhome va Vayahuudi vaaluta nu Yeesu kunyaakwe, kwa kiiva ya jiila.
\p
\v 19 UPilaato pina akhandi akheele pa shitengo shaakwe isha kihijila, umudala waakwe wáfilikhaga iliswi wáaja, “Usikhajelaga kimugahila lujowo loloona uluvi umuunu uyo, mugolofu. Iminsiyaano naalava mandu paashilo mu malooto kwa kiiva yaakwe.”
\p
\v 20 Leelo avatambule avakhome na vakhome va Vayahuudi, vavabembelesaaga avaanu kiija vamulombe uPilaato, avadindulile uBalaaba na kimuhiga uYeesu, kiija abudwe.
\v 21 UPilaato wávaposa khanji wáaja, “Yu naani yuna mwisakula nivadindulile mu vadindilwa ava vavili?” Vamuyankha vaajova, “Tisakula utudindulile uBalaaba.”
\v 22 UPilaato wávaposa khanji wáaja, “Lino nimugahe shishi uYeesu yuna vikimutambula kiija, Mukulusaaji?\f + \fr 27:22 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*.\f*” Avaanu woona valyova vaajova, “Umukhomeelele pa musalaaba!”
\v 23 UPilaato wávaposa khanji wáaja, “Umuunu uyu wáagaha luvi lushi?” Leelo aveene vashilile kilyova viijova, “Umukhomeelele!”
\p
\v 24 UPilaato pina wámanyaga kiija, asikwiliile kigamena amahiiva ga vaanu vala, kiiva ilibaatu likhandi lipiyonjelela, wátoolile amalenga wáyansa kiyiyooga amawokho gaakwe paveene, wávajovela wáaja, “One nigaya wuvi ni danda ya muunu uyu umunya shiyooli, ago, gahaji yuumwe!”
\v 25 Avaanu woona vamugomosesa vaajova, “Ulujowo ulo ulwa kimubuda luve kunyeesu na vaneesu!”
\v 26 Baheene uPilaato wávadindulila uBalaaba ngaja shina vamulombile, leelo wávalajisa avasulukhali vaakwe kiija, vamutove uYeesu na majalidi na kimukhomeelela pa musalaaba.
\s Avasulukhali vikimubeda uYeesu
\r (Maluko 15:16-20; Yohana 19:2-3)
\p
\v 27 Baheene avasulukhali vamutwalaga uYeesu mukhati mu mbalino ya munjaajila uPilaato, baheene avasulukhali woona vakungaanile na kimupilima uYeesu.
\v 28 Vamuyaawula amenda gaakwe uYeesu na kimufwasa inkhansu induuhu.
\v 29 Vanienga injoola ya mimfwa, vamufwasa ku mutwe na kiluviikha ulukwegu ku liwokho lyakwe ilya kundiilo, baheene awoneshe ngaja mutwa. Vafugama pamwene ngaja vikimufuunya na kiyansa kimubeda kwa masalo vaajova, “Aaje senga, Mutwa wa Vayahuudi!”
\v 30 Baheene vayansa kimufuunyila amata uYeesu, vatoola ulukwegu lula ku liwokho lyakwe na kimutovela ku mutwe.
\v 31 Avasulukhali awo vaganile kimubeda na kimuneenela, vamuyaawula inkhansu yila, vamufwasa khanji amenda gaakwe. Baheene vaaluta kimukhomeelela pa musalaaba.
\s UYeesu ikhomeelelwa pa musalaaba
\r (Maluko 15:21-32; Luuka 23:26-43; Yohana 19:17-27)
\p
\v 32 Avasulukhali pina vakhandi vikimutwala uYeesu kimukhomeelela, mu nsila vatangaanaga nu muunu yumonga yuna akhandi itambulwa Simoni. Umuunu uyo akhandi mukhaaya wa lijumbi lya Kileene. Avasulukhali awo vamukhamiilisa asumule umusalaaba gwa Yeesu.
\v 33 Kuwudugo, vaafikha uluvala luna lutambulwa Goligota, uluganulo lwakwe, Lipangalasa lya Mutwe.
\v 34 Baheene vamupeela uYeesu idivaayi yina vahansiise nu mugoda umukhali, baheene asikhawonaga uwuvafi. Leelo pina wájesaaga, asikhadobweshe kiingʼwa.
\v 35 Vaganile kimukhomeelela pa musalaaba, vagavana amenda gaakwe kwa kiviikha ululagusanio, kiija yu naani atoole guli kwi [baheene likwilane iliswi lina lyajowaagwa ulwa Yeesu kwa nsila ya munyaayumo uwa wakuwamalago kiija, “Vagavanaga amenda gangu nagu mwenda gwangu vagutovelaga ikuula.”]\f + \fr 27:35 \ft Amaswi aga, gakusiina mu mayandikhwa agamonga amakuulu. \xt Yimba mu litaafili lya Sabuli 22:18.\f*\fig |CN01845C.jpg|span||Cook|UYeesu ikhomeelelwa pa musalaaba|Mataayo 27:35\fig*
\v 36 Baheene vaakhala pala, vamuyangalila.
\v 37 Pashaanya ya mutwe gwakwe pa musalaaba, vakhomeleelaga ishimanyilo shina shiyandiikhwe amaswi aga kimuhiga kiija,
\qc “\sc Uyu yu Yeesu, uMutwa wa Vayahuudi\sc*.”
\p
\v 38 Pa luvala apo, vakhandi vakwali avaanu vavili vina vakhandi vapokhaaji. Avasulukhali vavakhomeelela avaanu awo lumo nu Yeesu, yumo ulubali lwa kundiilo na uyunji ulubali lwa kunshiji.
\v 39 Avaanu vina vakhandi viishila mu nsila vikimwaga uYeesu pa musalaaba, vakhandi videgensa amatwe gaanave na kimusala, vakhandi viijova,
\v 40 “Wuli, usili yuuwe yuna ukhandi ukiyihala kiija, hambi ukiyibomola inanda iya Nguluvi na kiyisenga khanji kwa nsiku sitatu? Lino nda uli Lusawo lwa Nguluvi, yikulusa yuuwe, yiikha pa musalaaba!”
\v 41 Shiisho ndeeno, avatambule avakhome na vamanyisaaji va ndaji sa Musa lumo na vakhome va Vayahuudi vikimubeda uYeesu viijova,
\v 42 “Uyu wávakulusaaga avanji, leelo igombola kiyikulusa yumwene! Nda umwene mutwa wa Vaisilaheli, ayiishe pa musalaaba, baheene na yuuse timuhuviilile.
\v 43 Umwene amuhuviliile uNguluvi, lino nda mugani, uNguluvi amukuluse, kwa kiiva akhandi ilogola iijova, ‘One nili Lusawo lwa Nguluvi.’”
\v 44 Avanansi vina avasulukhali vavakhomelelaga lumo nu Yeesu, woope vakhandi vikimuliga ngaja avanji shina vamuligaga.
\s UYeesu iifwa pa musalaaba
\r (Maluko 15:33-41; Luuka 23:44-49; Yohana 19:28-30)
\p
\v 45 Kihuma ilisala ilya mutanda paminsi mbakha ilisala lya gonja, inshiisi yagubikhaga inyi yila yoona.
\v 46 Mu lisala lya gonja, uYeesu wákhosiise mandu ishawuti wáaja, “\tl Eli! Eli! Lama sabakhitani?\tl*” Uluganulo lwakwe, “Nguluvi wangu! Nguluvi wangu! Kwashi wanilekha?”\f + \fr 27:46 \xt Yimba mu litaafili lya Sabuli 22:1.\f*
\v 47 Avaanu vamonga vina vakhandi vayiimile pala, vaganile kipulikha ulo vaajova, “Uyu ikimushemeela umukuwamalago uEliya.”\f + \fr 27:47 \fq UEliya: \ft Uyo ilogolwa apa kwa kiiva ya kiija aVayahuudi vinshi vakhandi vikimuhuviilila kiija uEliya asikhafwile kaa, leelo uNguluvi wámutoolaga mu nyi pina ali muumi na kiluta nawo kushaanya. Khanji vakhandi vaheepile kiija, uEliya asiyinse khanji mu nyi. \xt Yimba mu litaafili lya 2 Vatwa 2:11; Malaaki 4:5.\f*
\v 48 Umunyaayumo wa vasulukhali wásigaga nyangu, wáaluta ni hamba, wáyijabikha mu divaayi inkhali, wáyiviikha ihamba yila mu lulansi, wámupeela uYeesu angʼwe.
\v 49 Leelo avasulukhali avanji vaajova, “Lekha tiloleele nda umukuwamalago uEliya iyinsa kimukulusa!”
\v 50 Baheene uYeesu wákhoola khanji kwa shawuti nkhome, wáafwa.
\p
\v 51 Uluhaavi luulo, umwenda\f + \fr 27:51 \fq Umwenda: \ft Umwenda ugu gugwene gwabagulaga mbali sivili mu nanda ya Nguluvi. Ulubali lumo Panofu, ulubali ulunji Panofu pa Panofu. Yimba iliswi \fqa Nanda imbaagule iya kifuunyila\fqa* mu Maswi aMahensa.\f* guna gukhandi gubagwile mbali sivili mu nanda ya Nguluvi, gwadeemukha paakhati kihuma kushaanya mbakha pansi, gwabagunkhana mbali sivili. UNguluvi wápinsaaga inyi yidegenshe, amapaama galandukha,
\v 52 amajooja gagubutukha, amavili minshi ga vabaagule va Nguluvi vina vakhandi vafwile, vafyukha.
\v 53 UYeesu wáganaga kifyukha, avaanu awo vaahuma mu majooja, vayinjila mu lijumbi ilibaagule ilya Yelusalemu, vavatwiwushilaga avaanu vinshi.
\p
\v 54 Umuyimililaaji wa vasulukhali lumo na vala vina vakhandi vikimuyangalila uYeesu, vaganile kilwaga uludegenkho na ganji goona gina gawonekhaga, vatiilaga mandu, valogolaga vaajova, “Shiyooli umuunu uyu, akhandi Lusawo lwa Nguluvi!”
\p
\v 55 Lino vakhandi vakwali avashimaayi vinshi pala, vina vakhandi vamufwatile uYeesu kihuma ku Galilaya na kimusunga. Avashimaayi vala vayiimile kwa kutali, viloleela goona gina gakhandi gisenjekha.
\v 56 Mu vashimaayi vala, akhandi akwali uMaliya uwa ku Magidala, uMaliya umaayi wa Yaakobo nu Yusufu, nu maayi wa vashina Sebedayo.
\s UYeesu iviikhwa mu lijooja
\r (Maluko 15:42-47; Luuka 23:50-56; Yohana 19:38-42)
\p
\v 57 Yaganile kiiva shaamihe, wáyinsile umumanyisiwa yumonga wa Yeesu, ilitaawa lyakwe yu Yusufu. Umuunu uyo akhandi muwusi yuna wáhumile mu lijumbi lya Alimataaya.
\v 58 UYusufu wálutile kwa Pilaato na kilomba umufimba gwa Yeesu. Lino uPilaato wávalajisa avasulukhali vaakwe kiija, vamupeele umufimba gula.
\v 59 UYusufu wálutile, wágutoola umufimba gula na wáguvilinjisa na menda amavalafu.
\v 60 Wáguviikha umufimba mu lijooja\f + \fr 27:60 \fq Lijooja: \ft Ingʼoma ya Vayahuudi ya kisiila avaanu, vakhandi vikivaviikha vina vafwile mu lijooja lina likhandi lihimbe mu shidunda na kiviikha ilingʼanga pa mulyango. \f* lyakwe ilipya, lina likhandi lihimbe nkhaani mu shidunda. Baheene wálibiilusa ilingʼanga ilikhome, wáliviikha pa mulyango gwa lijooja lila, wáwuukha.
\v 61 Mu luhaavi ulo, uMaliya uwa ku Magidala nu Maliya uyunji, vaakhala pala viloleela pa lijooja.
\s Avasulukhali vikiliyangalila ilijooja
\p
\v 62 Pamulaawu njine pina likhandi lijuva lya Sabaato, avatambule avakhome na Vafalisaayo vakungaanile kwa Pilaato.
\v 63 Baheene vamujovela vaajova, “Wee mutwa, tikumbukha kiija, yula umujanjilisaaji, wálogolaga pina akhandi asinaafwe kiija, ‘Pa lisiku lya wutatu nikhafyukha.’
\v 64 Lino tilomba uvalajise avasulukhali vaakho, valiyangalile ilijooja mbakha mu lisiku lya wutatu. Nda usiviikha ava kiliyangalila, avamanyisiwa vaakwe vakwiliile kiyinsa kihiija umufimba gwakwe na kivajanga avaanu kiija, wáfyukha kihuma kwa vina vafwile. Nda ago gakhasenjekha, uwudehi uwo wukhava wuvi mandu kishila uwa wutasi.”\f + \fr 27:64 \fq Uwudehi wa wutasi: \ft Uluganulo lwakwe kiija, avakhome va Vayahuudi vakhandi vihiiva kiija, uwudehi wa wutasi wa Yeesu wuweene wuna wáyilogolelaga mwene kiija, yu Mukulusaaji.\f*
\v 65 UPilaato wávayankha wáaja, “Vatooli avasulukhali, lutaji ku lijooja na kiliyangalila kwa ngufu seenyu soona.”
\v 66 Baheene vaaluta ku lijooja, vaviikha ishimanyilo pa lingʼanga, baheene avaanu vagombole kilibilusa. Kuwudugo, avakhome vala vavalekha avasulukhali pala pa lijooja, kiija valiyangalile.
\c 28
\s Kifyukha kwa Yeesu
\p
\v 1 Lyaganile kishila ilijuva lya Sabaato, kwaganile kihenga kunena pa lisiku lya Nguluvi, uMaliya uwa ku Magidala lumo nu Maliya uyunji, vaaluta kiloleela ilijooja lila.
\v 2 Loleela, kukhandi kuna ludegenkho lukhome mu nyi. Umalayikha wa Mutwa uNguluvi wáyiikha kihuma kushaanya, wáhejeela pa lijooja, wálibiilusa ilingʼanga lila palubali na kilikhalila.
\v 3 UMalayikha uyo akhandi ingʼaala ngaja wuvalafu wa lumuli lwa noonya, amenda gaakwe gakhandi mavalafu ngaja mbalavala.
\v 4 Avasulukhali vala vaganile kigaaga ago, vatiila mandu na vaava ngaja vafwile.
\v 5 Leelo uMalayikha uyo wávajovela avashimaayi vala wáaja, “Musikhatiilaji! Nimeenye kiija, muyinsile kimusakula uYeesu yuna vamukhomelelaga pa musalaaba.
\v 6 Akwasiina apa, wáfyukha ngaja shina akhandi avajoveele. Yinsi muloleele pina vakhandi vamugoniise.
\v 7 Lino lutaji nyangu muvajovele avamanyisiwa vaakwe kiija, ‘Wáfyukha, wálongola kiluta ku nyi ya Galilaya. Ukho kukwene kuna musimwaje.’ Musikhasamwaji gina navajovela!”
\p
\v 8 Baheene avashimaayi vala vawuukha nyangu mu lijooja kwa shitiilo nu wushendeefu wukhome. Vaasiga kiluta kivajovela avamanyisiwa va Yeesu, ngaja shina umalayikha yula wávajovelaga.
\v 9 Lino uluhaavi luna viiluta, loleela, uYeesu wátangaana na vashimaayi vala, wávahunjila wáaja, “Kamwene vanyineesu!” Avashimaayi awo vamuvejeela uYeesu, vafugama na kimukhata amagulu gaakwe na kimufuunya.
\v 10 Baheene uYeesu wávajovela wáaja, “Musikhatiilaji. Lutaji muvajovele avalukholo lwangu\f + \fr 28:10 \fq Avalukholo lwangu: \ft Uluganulo lwakwe, \fqa vamanyisiwa vangu. \f* valute ku Galilaya kuna vasinyaaje.”
\s Avayangalilaaji vilogola uwudehi
\p
\v 11 Avashimaayi vala pina vali mu nsila vijenda, avasulukhali vamonga vina vakhandi viyangalila ilijooja lya Yeesu, vawuukha viiluta mu lijumbi lya Yelusalemu. Vaafikha kivataviilila avatambule avakhome, goona gina gasenjekha.
\p
\v 12 Baheene avakhome va vatambule vala vatangaana lumo na vakhome va Vayahuudi, vapulinkhana na kilamula kivahonga ihela nyinshi avasulukhali vala.
\v 13 Vavajovela vaajova, “Nda umuunu yoyoona avapose ulwa gina gasenjekha mujovaje kiija, ‘Avamanyisiwa va Yeesu vayinsa vahiija umufimba gwakwe paashilo pina tigonile utulo.’
\v 14 UPilaato nda apulishe ago, ose tisilogole nawo, baheene omwe musilafisiwa.”
\v 15 Avasulukhali vala vayanushila ihela sila, valogola kwa vaanu ngaja shina avakhome va Vayahuudi vavajovelaga. Imola iso sayalaliile mandu kwa Vayahuudi, mbakha iminsiyaano sipiyalaalila.
\s Indaji ya Yeesu iya wudugo kwa vamanyisiwa vaakwe
\r (Maluko 16:14-18; Luuka 24:36-49; Yohana 20:19-23; Nsengo sa Vanandeje 1:6-9)
\p
\v 16 Avamanyisiwa va Yeesu ishumi na yumo valutaga ku Galilaya ku shidunda shina uYeesu wávalajisaaga.
\v 17 Ukho vamwaga, vamufuunya, leelo avamanyisiwa vamonga vakhandi vana muninu muninu nu Yeesu.
\v 18 UYeesu wáhejeela, wávajovela avamanyisiwa vaakwe wáaja, “UNguluvi anipeelile uwutawulilwa woona kushaanya na mu nyi.
\v 19 Lino, lutaji kwa vaanu va nyi soona na muvagahe vave vamanyisiwa vangu, na kimutwinia shila muunu, kwa litaawa lya Daada uNguluvi, lya Lusawo ni lya Numbula uMunofu.
\v 20 Muvamanyisaaje kigayinatila goona gina navalajisa omwe. One nikhava lumo noomwe uluhaavi loona, mbakha ilisiku lya wuhigo.”
