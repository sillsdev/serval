\id ACT - Sangu Bible Translation
\rem Consultant Checked July 2016 by Richard Cox. Published October 2016
\h Nsengo sa Vanandeje
\toc2 Nsengo sa Vanandeje
\toc1 Nsengo sa Vanandeje
\mt1 Nsengo sa Vanandeje
\imt Imola yina yilongola
\ip Ilitaafili ili lyayandikhwagwa nu Luuka, yumwene yuna wáyandikhaga na ilitaafili lya Mola iNofu iya Luuka. Mu litaafili ili itaviilila kiija, uYeesu wáganaga kitupulwa kiluta kushaanya, avamanyisiwa vaakwe vayansa kikhoma iMola iNofu kwa Vayahuudi ava mu nyi yaanave. ULuuka itaviilila shina avamanyisiwa woona, vamuposheelaga uNumbula uMunofu ulwamwandi, na shina uNumbula uyo wáyitenekhaga kivalongosa na kivakhangasa aveene, mu nsengo yaanave iya kikhoma iMola ya Yeesu.
\ip Mu mulyango ugwa 1-12, uLuuka itaviilila gina umwanandeje uPetulo wágahaga kwa vahuvililaaji ava ku Yelusalemu. Khanji uNumbula uMunofu shina wávatangaga mandu kimanya kiija, uNguluvi isakula iMola iNofu iya Yeesu yiyalalisiwe kwa vaanu va nyi soona. Imola iyo yisili ya Vayahuudi veene duguli. Khanji umulyango gwa 13-28, uLuuka itaviilila shina uNumbula uMunofu wámulongosaaga umwanandeje uPawulo kiluta kivakhoma iMola iNofu mu mbali nyinshi isa Asiya na ku Wulaya, na kimaliisisa ku lijumbi lya Luumi. Mu litaafili ili, wáyandikhaga amaswi gamonga gina umwanandeje uPawulo wákhomaga. Ago gikitutanga ose kimanya shina vakhomaga iMola iNofu iya Yeesu kwa vaanu paayo paayo, na gina vatangaanaga nago pina vakhandi viikhoma.
\tr \th1 Umulyango\th2 Gina gakwali mu litaafili ili
\tr \tc1 1:1–5:42\tc2 Ishiyanso sha shipuga sha vahuvililaaji va Yeesu
\tr \tc1 6:1–9:31\tc2 Amalava ga vahuvililaaji pina viikhoma iMola iNofu
\tr \tc1 9:32–12:25\tc2 Insengo iya Petulo
\tr \tc1 13:1–14:28\tc2 Ulushuulo lwa Pawulo ulwa wutasi kiluta kikhoma
\tr \tc1 15:1-41\tc2 Ishiwungu isha ku Yelusalemu
\tr \tc1 16:1–18:22\tc2 Ulushuulo lwa Pawulo ulwa wuvili kiluta kikhoma
\tr \tc1 18:23–21:14\tc2 Ulushuulo lwa Pawulo ulwa wutatu kiluta kikhoma
\tr \tc1 21:15–28:31\tc2 Kikhatwa uPawulo nu lushuulo ulwa kiluta ku Luumi
\c 1
\s Kitahisiwa kwa Numbula uMunofu
\p
\v 1 Mutiilwa Teofilo, mu litaafili lyangu lila ilya wutasi,\f + \fr 1:1 \fq Litaafili lyangu lila ilya wutasi: \ft Uluganulo lwakwe, litaafili lya Luuka.\f* nayandikhaga shina uYeesu akhandi iigaha, na shina akhandi imanyisa kihuma pashiyanso,
\v 2 mbakha ilisiku lina wátolwagwa kiluta kushaanya. Pina akhandi asinatupulwe kiluta kushaanya, wávapeelaga indaji avanandeje\f + \fr 1:2 \fq Avanandeje: \ft Yimba iliswi \fqa Mwanandeje\fqa* mu Maswi aMahensa.\f* vaakwe vina akhandi avabagwile, kwa nsila ya Numbula uMunofu, ulwa nsengo sina vakhasisenga.
\v 3 Kwa luhaavi lwa nsiku mashumi gana kihuma pina wáfyukhaga mu mfwa, akhandi ikivatwiwushila avanandeje vala wiila wiila, akhandi ikiyiwonensa bahawuvalafu kiija umwene muumi, kwa nsila nyinshi sina sili paayo paayo. Khanji akhandi ikivamanyisa imola sa Wutwa wa Nguluvi.\f + \fr 1:3 \fq Wutwa wa Nguluvi: \ft Yimba iliswi ili mu Maswi aMahensa.\f*
\p
\v 4 Ilijuva limonga, uYeesu pina akhandi iilya lumo na vanandeje vaakwe, wávalajisaaga wáaja, “Musikhawuukhaji mu lijumbi lya Yelusalemu,\f + \fr 1:4 \fq Yelusalemu: \ft Yimba iliswi ili mu Maswi aMahensa.\f* leelo hepelesaaji mumuno, mbakha pina mukhayanushila uNumbula uMunofu, yuna uDaada uNguluvi akhavatahisiise kiija, akhavapeela ngaja shina mwapulikhaga kunyangu.
\v 5 UYohana wávatwiniaga avaanu kwa malenga, leelo kwa luhaavi lufupi luna luyinsa, omwe mukhatwinisiwa kwa Numbula uMunofu.”\f + \fr 1:5 \fq Mukhatwinisiwa kwa Numbula uMunofu: \ft UNguluvi akhamufilikha uNumbula uMunofu kikhala mukhati yaanave na kivalongosa, tije uNumbula uMunofu akhavapeela ingufu sa kimuyinatila uNguluvi. \f*
\s UYeesu itupulwa iiluta kushaanya
\p
\v 6 Avanandeje pina vakungaanile lumo nu Yeesu, vamuposa vaaja, “Mutwa weesu,\f + \fr 1:6 \fq Mutwa weesu: \ft Yimba iliswi \fqa Mutwa\fqa* mu Maswi aMahensa. \f* wuli, uluhaavi ulu lulwene luna ukhatutinisa ose ti Vaisilaheli uwutwa weesu?”
\v 7 UYeesu wávayankha wáaja, “Ilisiku nu luhaavi ulwa kisenjekha ago, yisili nsengo yeenyu kimanya. UDaada yumwene aluviishile kwa wutawulilwa waakwe.
\v 8 Leelo mukhayanushila ingufu pina uNumbula uMunofu akhavayinsila, omwe mukhanibedela mu Yelusalemu, mu nyi yoona iya Yudeya na mu nyi ya Samaliya, mbakha kifikha kuwudugo wa nyi.”
\p
\v 9 UYeesu wáganile kimala kivajovela ndeeno avanandeje vaakwe vala, baaho wátupulwa bahaveene kiluta kushaanya. Ilifunde lyamugubikha, vasikhamwajile khanji.
\v 10 Uluhaavi luulo pina vangʼalwile ameeho viloleela kushaanya kuna iiluta, vayiima avagoosi vavili vafwele amenda amavalafu.
\v 11 Vavajovela vaaja, “Omwe vagoosi va ku Galilaya, kwashi muyiimile apa muloleela kushaanya? UYeesu yuna wátupulwa panyeenyu kiluta kushaanya, akhatina khanji ngaja shina mwamwaga itupulwa.”
\s UMatiya ihaagulwa kipyanila pa Yuuda
\p
\v 12 Baheene avanandeje vawuukha pa shidunda shina shikhandi shitambulwa shidunda sha Miseyituni. Vaawuya mu lijumbi lya Yelusalemu, lina likhandi lujendo lwa kilomiita yimo kihuma pa shidunda isho.
\v 13 Vaganile kihuluta mu lijumbi lila, vaaluta mu wudaama uwa juulu, muna vakhandi vitangaana. Avanandeje awo vaveene ava, uPetulo, uYohana, uYaakobo nu Andeleya, uFilipo nu Tomasi, uBatolomaayo nu Mataayo, uYaakobo umuswamuve wa Alufaayo, uSimoni uMulwila Nyi,\f + \fr 1:13 \fq UMulwila Nyi: \ft Kwa Shiyunaani yiyandiikhwe \fqa Museloote\fqa*. Uluganulo lwakwe, \fqa uMulwila Nyi. \f* nu Yuuda umuswamuve wa Yaakobo.
\v 14 Woona awo vakhandi vikungaana kimufuunya uNguluvi kwa lugulumilo lumo, nu Maliya umaayi wa Yeesu, avashimaayi avanji na vanangʼana va Yeesu.
\p
\v 15 Ilijuva limonga, avahuvililaaji vakungaanile lumo, pamonga vafishile avaanu ngaja ligana limo na mashumi gavili ndeeni (120). Baheene uPetulo wáyiima paakhati naakhati yaanave, wávajovela wáaja,
\v 16 “Omwe vahuvililaaji vayangu, injowo sina sayandikhwagwa mu Mayandikhwa aManofu sina sitaviilila ulwa Yuuda uIsikaliyoote, sisakulwa mbakha sisenjeshe. Iso salogolwagwa nu Numbula uMunofu kishilila kwa mutwa uDawudi\f + \fr 1:16 \fq Mutwa uDawudi: \ft Yimba iliswi \fqa Dawudi\fqa* mu Maswi aMahensa.\f* ulwa Yuuda, yuna wávalongosaaga avaanu kimukhata uYeesu, lino sakwilana.
\v 17 UYuuda akhandi muyeesu noose ti vanandeje, tasengaga lumo insengo iyi.”
\p
\v 18 UYuuda yuna uPetulo ikimulogola apa, wáposheelaga ihela sila isa wunansi waakwe uwa kidoolela. Ihela iso wágulila umugunda.\f + \fr 1:18 \xt Yimba mu litaafili lya Mataayo 27:3-10.\f* Mu mugunda ugo, mumwene wágwisaga agubeeme, wálandukha umuvili, uwutumbu woona waveyukha pansi.
\v 19 Ulujowo ulo lwamanyikhaga mu vaanu woona vina viikhala ku Yelusalemu. Umugunda gula vagutambulilaga ilitaawa lya Akelidama. Kwa shilogolo shaanave\f + \fr 1:19 \fq Shilogolo shaanave: \ft Uluganulo lwakwe, \fqa shilogolo sha Shialaamu.\f* uluganulo lwakwe, Mugunda gwa Danda.
\v 20 UPetulo wáyitenekha kilogola kiija, “Ago gageene gayandiikhwe mu litaafili lya Sabuli kiija,
\q ‘Inanda yaakwe yikhava yigaya shiinu,
\q khanji asikhasigala muunu yoyoona mukhati yaakwe.’\f + \fr 1:20 \xt Yimba mu litaafili lya Sabuli 69:25.\f*
\m “Khanji yiyandiikhwe kiija,
\q ‘Insengo yaakwe iya kilongosa, apyanile umuunu yunji.’\f + \fr 1:20 \xt Yimba mu litaafili lya Sabuli 109:8.\f*
\m
\v 21 “Kwa kiiva ya ilyo, yisakulwa timuhaagule umugoosi uyunji mu awo vina vakhandi lumo noose, mu luhaavi loona luna uMutwa uYeesu akhandi lumo noose.
\v 22 Uyo ave akhandi akwali kihuma uluhaavi uYeesu itwinisiwa nu Yohana, mbakha ilijuva lila uYeesu pina wátupulwagwa panyeesu kiluta kushaanya. Uyo ave mulunjikhaaji lumo noose kiija, uMutwa uYeesu wáfyukhaga kihuma kwa vina vafwile.”
\p
\v 23 Baheene avahuvililaaji vagabaagula amataawa ga vagoosi vavili. Yumonga akhandi yu Yusufu yuna akhandi itambulwa Balisaba, awu Yusito, nu wa wuvili akhandi yu Matiya.
\v 24 Apo baheene, vafuunya kwa Nguluvi vaaja, “Wee Mutwa Nguluvi, ugameenye gina gali mu numbula sa vaanu woona. Lino, utusoonele yuna umubagwile mu vavili ava,
\v 25 kiija apyanile pa nsengo ya mwanandeje uYuuda, yina wáyilekhaga. Pina wáganaga kiifwa, wáaluta pina pikimufwaya umwene kwa gala gina wágasengaga.”
\v 26 Baheene vamuhaagula yumo mu vaanu vavili\f + \fr 1:26 \fq Vamuhaagula yumo mu vaanu vavili: \ft AVayahuudi vakhandi viyandikha amataawa ga vaanu mu mangʼanga amadoodo, na kigaviikha goona mu likhopo. Vadegensaaga mbakha ilingʼanga limo lihume na kiigwa pansi. Umuunu yuna ilingʼanga lina liyandiikhwe ilitaawa lyakwe nda litale kihuma, uyo iiva wáhaagulwa.\f* vala. Uluhaagulo ulo lwamugwila uMatiya, yumwene wáava lumo na vanandeje avanji ishumi na yumo.
\c 2
\s Avahuvililaaji vikimuposheela uNumbula uMunofu
\p
\v 1 Ilijuva lya Pentekositi\f + \fr 2:1 \fq Pentekositi: \ft Shiwungo mu lijuva lya mashumi gasaanu kihuma mu Pasaakha. Yimba iliswi ili mu Maswi aMahensa.\f* lyaganile kifikha, avahuvililaaji woona vakungaanile mu nanda yimonga.
\v 2 Pina vakhandi vakheele mula, baaho ishawuti yapuliisikha kihuma kushaanya yina yikhandi ngaja mepo nkhome yina yikutukha. Inanda yoona yayalalilaga ishawuti yila.
\v 3 Baaho vafyaga ifiinu fina fili ngaja ngʼali sa mooto, sapalankhana, satuula kwa shila muunu.
\v 4 Avaanu woona awo valongosewa nu Numbula uMunofu,\f + \fr 2:4 \fq Numbula uMunofu: \ft Yimba iliswi ili mu Maswi aMahensa.\f* vayansa kilogola kwa filogolo ifinji, ngaja shina uNumbula uMunofu wávapeelaga.\fig |CN01890C.jpg|col|||UNumbula uMunofu ikivayiishila ngaja ngʼali sa mooto|2:3-4\fig*
\p
\v 5 Pala pa Yelusalemu pakhandi na Vayahuudi vina vamuyinatilaga uNguluvi, vina vaali vahumile mu nyi nyinshi.\f + \fr 2:5 \ft Uluhaavi ulo aVayahuudi vinshi vayalalilaga mu nyi nyinshi.\f*
\v 6 Avaanu awo vaganile kipulikha ishawuti iyo, vayinsa kwa winshi pala. Vatinukhaga kwa kiiva shila muunu wápulikhaga ishilogolo shaakwe yumwene shilogolwa na vahuvililaaji vala.
\v 7 Baheene vaswigaga mandu, vayansa kiposania vaaja, “Puliisi! Avaanu ava vina vilogola ndeeni, vasili Vagalilaya?
\v 8 Lino! Lwava wuli ose shila muunu ipulikha gina vilogola kwa shilogolo shaakwe isha kisawa?
\v 9 Avayeesu vamonga, vakwali avaanu vina vahumile mu nyi ya Vapalitiya, Vamediya, Vaelami na mu nyi ya Mesopotamiya. Avanji va ku nyi ya Yudeya, Kapadokiya, Ponto, Asiya,
\v 10 Filigiya, Pamufiliya, Misili. Avanji viihuma imbali sa nyi ya Libiya yina yili nkholeela ni lijumbi lya Kileene, na vamonga vahensa vahumile mu lijumbi lya Luumi.
\v 11 Mu awo vakwali aVayahuudi avahensa. Vakwali avanji vina vahumile mu nyi isinji vina vihuviilila ilihuuvi lyesu ilya Shiyahuudi, vakwali aVakileete, na Vaalabu. Lino, ose woona tipulikha avaanu ava vilogola kwa filogolo fyesu, vikimusufya uNguluvi kwa nsengo saakwe inkhome!”\fig |HG-Pentecost B&W.jpg|span|||Avaanu ava mu nyi soona vipulikha ishilogolo shaanave|2:5-11\fig*
\p
\v 12 Avaanu woona awo vakhandi viswiga mandu na kisugumilwa, vaposania veene vaaja, “Ndeeni uluganulo lwakwe shi?”
\v 13 Leelo avanji mu veene vayansa kivahekha avahuvililaaji, valogolaga vaaja, “Ava vagaalile idivaayi imya.”
\s UPetulo ikivaganulila avaanu ulwa Numbula uMunofu
\p
\v 14 Baaho uPetulo wáyiima lumo na vanandeje avayine vala ishumi na yumo, wáyansa kivajovela avaanu vala kwa shawuti nkhome wáaja, “Omwe Vayahuudi muna mwikhala pa Yelusalemu apa, na omwe Vayahuudi muna mwikhala inyi isinji. Injowo sila sina sasenjekhaga, nisakula simanyishe kunyeenyu, lino mupulisaaje wunofu gina nilogola.
\v 15 Musikhahiivaji kiija avaanu ava vagaalile! Vasigaalile khabisa, kiiva isala isi ndeeni, lwamilaawu lisala lya wutatu shiishi.
\v 16 Leelo aga gageene gina uNguluvi wájovile kishilila kwa mukuwamalago uYoheli kiija,
\q
\v 17 ‘Mu nsiku sa wudugo
\q nikhavapeela uNumbula uMunofu kwa winshi avaanu woona.
\q Avaana veenyu ava shigoosi na va shihinja vakhakuwa amalago,
\q avaana veenyu avajeleelo vakhagaaga amahilu,\f + \fr 2:17 \fq Vakhagaaga amahilu: \ft Iyi yoope nsila yimonga yina uNguluvi ikimuwonensa umuunu kishilila ishiyooli shaakwe, kwa lugulumilo lumonga pina ali meeho awu pina ikimufuunya uNguluvi.\f*
\q na vagosiivaha veenyu vakhaloota amalooto ga Nguluvi.
\q
\v 18 Khanji mu nsiku iso nikhavapeela uNumbula uMunofu, avavanda vangu, avagoosi na vashimaayi,
\q baheene woope vakhakuwa amalago.
\q
\v 19 Nikhagaha amabikha kushaanya ku wulanga,
\q na miitu mu nyi muno.
\q Ukho kukhava danda, mooto,
\q ni lyosi likhasinkha kwa winshi.
\q
\v 20 Ilijuva likhaseetukha kiiva nshiisi,
\q umwesi gukhava muduuhu ngaja danda.
\q Ago goona gakhasenjekha
\q pina lishaanali kiwonekha ilisiku ilya Mutwa uNguluvi lina likhome na linofu mandu.
\q
\v 21 Shila muunu yuna ikilishemeela ilitaawa lya Mutwa,
\q kiija akulusiwe kihuma mu wunansi, akhakulusiwa.’\f + \fr 2:17-21 \xt Yimba mu litaafili lya Yoheli 2:28-32.\f*”
\p
\v 22 UPetulo wáyitenekha kilogola wáaja, “Omwe Vaisilaheli vayangu, mupulisaaje amaswi aga wunofu! UNguluvi wámufilikhaga uYeesu uwa ku Nasaleti kunyeenyu. Wávawonensaaga ndeeno kishilila mu fimanyilo, amiitu na mabikha minshi gina uYeesu wágahaga kunyeenyu, ngaja omwe shina mumeenye.
\v 23 Kuunyuma, uNguluvi wámutawulaga uYeesu kunyeenyu, ngaja shina akhandi agulumiile kigaha. Omwe mwamubuda kwa nsila ya vaanu vina vasili Vayahuudi, vamukhomeelela pa musalaaba.
\v 24 Leelo uNguluvi wámukulusa uYeesu mu wuvafi wa mfwa, wámufyusaaga kihuma kwa vina vafwile, kwa kiiva imfwa yakunyaga kiija, yiyiteneshe kimukhata uYeesu ku wusimu.
\v 25 Umutwa uDawudi woope wálogolaga ulwa Yeesu ndeeni,
\q ‘One naloleelaga kiija,
\q uMutwa uNguluvi akhayitenekha kiiva lumo noone nsiku soona.
\q One nisikhadegenkha khabisa,
\q umwene ali lubali lwangu ulwa kundiilo.
\q
\v 26 Ndeeno, inumbula yangu yishendeeva,
\q ulumili lwangu lululuutila.
\q Goope umuvili gwangu gusiikhale mu lihuviililo,
\q
\v 27 kwa kiiva, owe usikhanilekha kwa vina vafwile,
\q na usikhayiitikha kiija, umuvili gwangu guwole kukula,
\q one nili Munofu waakho.
\q
\v 28 Waniwonensa insila sa wuumi.
\q Usinipeele uwushendeefu mandu pina nili lumo noowe.’\f + \fr 2:25-28 \xt Yimba mu litaafili lya Sabuli 16:8-11.\f*”
\p
\v 29 UPetulo wáyitenekha kilogola wáaja, “Valukholo lwangu, nikwiliile kivajovela bahawuvalafu kiija, umbuyeesu uDawudi uyo wáfwile, vamusiila, ilijooja lyakwe mbakha iminsiyaano lili baaha.
\v 30 Leelo hata ndeeno, uDawudi akhandi mukuwamalago, wámanyaga kiija, uNguluvi wáfingaga kwa kiyiyiiga kiija, akhamuviikha umuunu yumo uwa shikholo shaakwe ateme mu wutwa waakwe.
\v 31 UDawudi wágaagaga gina gakhayinsa, na gina gamugahaga kiija, ajove ulwa kifyukha kwa Kilisito\f + \fr 2:31 \fq Kilisito: \ft Liswi lya Shiyunaani. Kwa Shihebulaniya viija \fqa Mesiya\fqa*. Yimba iliswi \fqa Kilisito\fqa* mu Maswi aMahensa. \f* kiija, uNguluvi asikhamuleshile kwa vina vafwile, umuvili gwakwe gusikhawolile.
\p
\v 32 “Uyu uYeesu, uNguluvi wámufyusa kihuma kwa vina vafwile. Ose woona tili valunjikhaaji va liswi ili.
\v 33 Lino uNguluvi wámutupikha uYeesu kwa kimuviikha ulubali lwakwe ulwa kundiilo kiija, ateme lumo nu mwene. UYeesu wátuleetela uNumbula uMunofu yuna uDaada wátahisaaga, ago gageene gina mukigaaga na kigapulikha.
\v 34 UDawudi asikhandi ikiyitambula yumwene, kwa kiiva umwene asikhalutile kushaanya. Hata ndeeno, umwene wájovile ndeeni,
\q ‘UMutwa uNguluvi wámujeele uMutwa wangu wáaja,
\q “Khala ku liwokho lyangu ilya kundiilo,
\q
\v 35 mbakha pina nikhava nakutanga
\q uvamene avalugu vaakho na kivatema.”’\f + \fr 2:34-35 \xt Yimba mu litaafili lya Sabuli 110:1.\f*”
\p
\v 36 UPetulo wáamala kwa kilogola wáaja, “Lino, aVaisilaheli woona visakulwa vamanye wunofu kiija, uyo uYeesu yuna omwe mwamukhomelelaga pa musalaaba, uNguluvi wámuviikha kiiva Mutwa, khanji yu Mukulusaaji yuna uNguluvi wátahisaaga kimufilikha.”\f + \fr 2:36 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Kwa Shihebulaniya viija \fqa Mesiya\fqa*. AVayahuudi vatambulaga ilitaawa lya Mesiya kiija, yu muunu yuna wábagulwagwa nu Nguluvi. Khanji wátahisiwaagwa kifilikhwa kiiva Mukulusaaji kwa vaanu. Yimba iliswi \fqa Kilisito\fqa* mu Maswi aMahensa. \f*
\p
\v 37 AVayahuudi vala, vaganile kipulikha amaswi ago, gavanyaanyaga mandu mu numbula saanave. Vavaposa uPetulo lumo na vanandeje avayine vaaja, “Valukholo lwesu, lino tigahe shi?”
\v 38 UPetulo wávayankha wáaja, “Shila muunu alambiisile uwunansi waakwe, na kitwinisiwa kwa litaawa lya Yeesu Kilisito, baheene, asaajilwe na kiposheela ishipeelwa sha Numbula uMunofu.
\v 39 Kiiva ulutaahiso ulo luna uNguluvi wátahisaaga pawukuulu, lino ikivagahila omwe, avaana veenyu na vanji woona vina vali kutali, lulwene kiija woona vina uMutwa uNguluvi weesu akhavashemeela.”
\p
\v 40 UPetulo wáyitenekha kivajovela avaanu vala amaswi ganji minshi aga kivapavila. Wávakuviilisa wáaja, “Mukulusiwe nu Nguluvi musikhahigwagwa lumo na vaanu va shisafi ishi, vina vavi mandu.”
\v 41 Avaanu vinshi vagahuviilila amaswi gaakwe, vatwinisiiwe ilisiku lila. Avaanu vayonjelela mu shipuga sha vahuvililaaji, vafishile magana mashumi gatatu (3,000) ndeeni.
\s Ishipuga sha vahuvililaaji va Yeesu
\p
\v 42 Avahuvililaaji awo vakhalaga papaamo kwa numbula yimo mu mamanyiso ga vanandeje, vakhandi viilya iShakiilya sha Mutwa uYeesu\f + \fr 2:42 \fq Vakhandi viilya iShakiilya sha Mutwa uYeesu: \ft Uluganulo lwakwe, vamenyulanaga umukhaate kwa kiiva ya Shakiilya sha Mutwa.\f* lumo na kifuunya kwa Nguluvi.
\v 43 Avaanu woona vakhandi viswiga mandu na kimutiila uNguluvi, kwa kiiva ya miitu na mabikha minshi gina gasenjekhaga na vanandeje.
\v 44 Avahuvililaaji woona vakhandi shipuga shimo, vakhandi vihanga shila shiinu na kipeelana ifiinu fyanave.
\v 45 Vakhandi viigusa ifiinu fyanave, ihela sina vapataga vakhandi vikisigava na kimupeela shila muunu yuna agayile.
\v 46 Vakhandi vikungaana nsiku soona mu lukeeke lwa nanda imbaagule iya kifuunyila.\f + \fr 2:46 \fq Nanda imbaagule iya kifuunyila: \ft Yimba iliswi ili mu Maswi aMahensa.\f* Vaalya lumo iShakiilya sha Mutwa uYeesu, mukhaaya saanave. Vakhandi vihanga kiilya ifyakiilya lumo kwa numbula nofu na kwa wushendeefu.
\v 47 Vakhandi vikimusufya uNguluvi na kidobokhwa na vaanu woona. Nsiku soona uMutwa uYeesu akhandi ikivakulusa avaanu avanji, vina vakhandi vihuviilila, vahanga na vayaanave mu shipuga sha vahuvililaaji.
\c 3
\s UPetulo iiponia umuunu yuna mulema amagulu
\p
\v 1 Ilijuva limonga uPetulo nu Yohana valutile mu nanda imbaagule iya kifuunyila ilisala lya gonja ilya paminsi. Ilyo lilyene likhandi lisala lya Vayahuudi kimufuunya uNguluvi.
\v 2 Akhandi akwali umuunu yumonga yuna akhandi mulema kihuma asawe. Wiila wásumulwagwa na vaanu, vakhandi vikimuviikha nkholeela nu mulyango guna gukhandi gutambulwa Mulyango Munofu. Apo akhandi ilomba ihela kwa muunu yoyoona yuna akhandi ihuluta mu lukeeke lwa nanda imbaagule.
\p
\v 3 Umuunu uyo, pina ikivaaga uPetulo nu Yohana vihuluta mu lukeeke lwa nanda imbaagule, wávalomba ihela.
\v 4 Baheene uPetulo nu Yohana vamuhonekha. UPetulo wámujovela wáaja, “Tuloleela ose!”
\v 5 Umuunu yula wávaloleela, wáava ni lihuuvi kiija, vana shiinu shina vasimupeele.
\p
\v 6 Leelo uPetulo wámujovela wáaja, “One nigaya hela, leelo lina nikwiliile kiligaha nisikugahile. Nikikujova kwa litaawa lya Yeesu Kilisito uwa ku Nasaleti, yiima ujende!”
\v 7 Baheene uPetulo wámukhata umuunu yula iliwokho ilya kundiilo, wámuyiimya. Baaho ifipondawulongo fya magulu ga muunu yula, fyava fina ngufu.
\v 8 Wáyiima nyangu, wáyansa kijenda yumwene. Wáhuluta mu lukeeke lwa nanda imbaagule lumo nu Petulo nu Yohana, akhandi ijenda kuno iishima na kimusufya uNguluvi.
\v 9 Avaanu woona vamwaga umuunu uyo ijenda na kimusufya uNguluvi.
\v 10 Vamumanya kiija, yumwene yuna akhandi ilomba ifiinu pa mulyango ugwa nanda imbaagule. Umulyango ugo gukhandi gutambulwa Mulyango Munofu. Woona vaganaga kigaaga gina gasenjekhaga kwa mwene, vaswigaga mandu.\fig |cn01896C.jpg|col|||UPetulo ikimukhata iliwokho umutamu|3:7\fig*
\s UPetulo ikivamanyisa avaanu ulwa Yeesu
\p
\v 11 Uluhaavi ulo, umuunu yula yuna wáponaga, akhandi avangʼangʼaniile uPetulo nu Yohana. Avaanu woona vakhandi viswiga mandu, vavasijila bahala pina vikipatambula viija iNsila yina niime iya Selemaani.\f + \fr 3:11 \fq INsila yina niime iya Selemaani: \ft Insila iyi yikhandi mukhati mu lukeeke lwa nanda imbaagule.\f*
\v 12 UPetulo wáganile kivaaga avaanu awo, wávajovela wáaja, “Omwe vaanu va Isilaheli vayeesu, kwashi mwiswiga aga? Kwashi mukituhonekha mandu? Mwihiiva umuunu uyu tamuponia kwa ngufu seesu, awu kwa kiiva ose tili vagolofu pa Nguluvi?
\v 13 UNguluvi wa vambuyeesu, uAbulahamu, uIsaaka nu Yaakobo, wámutufyaga umuvanda waakwe uYeesu.\f + \fr 3:13 \fq Wámutufyaga umuvanda waakwe uYeesu: \ft UNguluvi wámutufyaga uYeesu kwa kimufyusa kihuma kwa vina vafwile na kimutansa kwa Nguluvi.\f* Leelo omwe mwamutwalaga kwa valugu, kiija vamubude. Hata umunjaajila uPilaato pina wálamulaga kimuleshela uYeesu, omwe mwakhaanaga.
\v 14 Mwalomba kiija, umubudaaji yumwene adindulilwe! Mwamukhaana uYeesu, uMunofu khanji wa shiyooli.
\v 15 Uyu yumwene shisansa sha wuumi, omwe mwamubudaga. Leelo uNguluvi wámufyusaaga kihuma kwa vina vafwile. Ose tili valunjikhaaji va kifyukha kwa mwene.
\p
\v 16 “Lino mumanye wunofu kiija, umuunu uyu yuna mukimwaga apa, khanji mumumeenye, wákhangala ifipondawulongo fyakwe kwa kilihuviilila ilitaawa lya Yeesu. Ilitaawa ilyo, lumo na kimuhuviilila, lilyene lina lyamuponia wáava muumi, ngaja shina mukimwaga moona.
\v 17 Lino omwe valukholo lwesu, ago goona gina mwamugahilaga uYeesu, omwe lumo na vakhome veenyu, nimeenye kiija, mwagahaga kwa wuyasu.
\v 18 Ago gasenjekhaga baheene kiija, uNguluvi akwise amaswi gala gina wájovile kishilila kwa vakuwamalago vaakwe woona kiija, uMukulusaaji\f + \fr 3:18 \fq UMukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* waakwe akhalafisiwa.
\p
\v 19 “Lino setukhaji, mulambiisile uwunansi weenyu, shiyooli mumuhuvililaje uNguluvi, baheene awuwuuse uwunansi weenyu.
\v 20 Mugahe ndeeno, baheene uMutwa uNguluvi avapeele uluhaavi ulwa kituuya na kivaleetela uYeesu ave Mukulusaaji,\f + \fr 3:20 \fq Mukulusaaji: \ft Kwa Shiyunaani yiyandiikhwe \fqa Kilisito. \f* yuna wábagulwagwa kihuma ulwamwandi kwa kiiva yeenyu.
\v 21 UYeesu isakulwa kisigala kwa Nguluvi, mbakha uluhaavi luna uNguluvi akhaseetula ifiinu fyona kiiva fipya, ngaja shina wájovile kihuma pawukuulu, kishilila kwa vakuwamalago vaakwe avabaagule.
\p
\v 22 “Lulwene kiija, uMusa\f + \fr 3:22 \fq UMusa: \ft Yimba iliswi \fqa Musa\fqa* mu Maswi aMahensa. \f* wájovile ndeeni, ‘Kihuma munyeenyu mumwene, uMutwa weenyu uNguluvi akhavabagulila omwe umukuwamalago ngaja one. Amaswi goona gina umukuwamalago waakwe uyo akhavajovela, mugapulisaaje wunofu.
\v 23 Kiiva umuunu yoyoona yuna akhakhaana kimupuliisa umukuwamalago uyo, uNguluvi akhamuwuusa kihuma mu vaanu vaakwe na kimubuda khabisa.’\f + \fr 3:23 \xt Yimba mu litaafili lya Luuju lwa Ndaji 18:15, 18, 19.\f*
\v 24 Avakuwamalago woona, kiyansisa uSamweli na vanji vina vatunjililaga, woope vakuwaagwa amalago ulwa maswi gina gisenjekha mu nsiku isi.
\v 25 Ago gina uNguluvi wájovile kishilila kwa vakuwamalago awo, gageene gina omwe muyanushila. Khanji ulufingo\f + \fr 3:25 \fq Ulufingo: \ft Yimba iliswi \fqa Lufingo\fqa* mu Maswi aMahensa.\f* luna wáfingaga na vambuyeenyu, loope lulwene omwe mukiluyanushila. Pina wáfingaga ulufingo, uNguluvi wámujovaga umbuyeesu uAbulahamu\f + \fr 3:25 \fq UAbulahamu: \ft Yimba iliswi \fqa Abulahamu\fqa* mu Maswi aMahensa.\f* kiija, ‘Kishilila kwa muunu wa shikholo shaakho, mumwene avaanu va nyi soona vakhayimiililwa.’\f + \fr 3:25 \xt Yimba mu litaafili lya Shiyanso 22:18; 26:4.\f*
\v 26 Baheene uluhaavi luna uNguluvi wámubagulaga umuvanda waakwe uYeesu, wámufilikhaga kunyeenyu tangusiina avayimiilile, kiija muhume mu wunansi weenyu.”
\c 4
\s UPetulo nu Yohana pa livansa lya Vayahuudi
\p
\v 1 UPetulo nu Yohana pina vikilikhoma iliswi ku vaanu vala, baaho vayinsa avatambule,\f + \fr 4:1 \fq Avatambule: \ft Yimba iliswi \fqa Vatambule\fqa* mu Maswi aMahensa.\f* aVasadukaayo,\f + \fr 4:1 \fq AVasadukaayo: \ft Yimba iliswi \fqa Vasadukaayo\fqa* mu Maswi aMahensa.\f* lumo nu mukhome wa vayangalilaaji va nanda imbaagule iya kifuunyila.
\v 2 Avakhome awo vayinsaga vakhaleele mandu kwa kiiva uPetulo nu Yohana vakhandi vimanyisa avaanu na kikhoma viija, kifyukha kwa Yeesu kiwonensa kiija, vina vafwile vakhafyukha.
\v 3 Ago gapinsaaga avakhome awo vavakhate uPetulo nu Yohana, vavadindila mu shifungo. Kiiva kukhandi shaamihe, vahepelesa kushe ulwamilaawu njine.
\v 4 Hata ndeeno, ago gina uPetulo nu Yohana vavajovelaga avaanu vinshi vagahuvililaga. Uwinshi wa vagoosi veene duguli vina vamuhuvililaga uYeesu, vafishile vaanu magana mashumi gasaanu (5,000).
\p
\v 5 Kwaganile kiisha, avatambule avakhome, avakhome va Vayahuudi, na vamanyisaaji va ndaji sa Musa\f + \fr 4:5 \fq Avatambule avakhome, avakhome va Vayahuudi, na vamanyisaaji va ndaji sa Musa: \ft Avaanu awo vakhandi vakhome va livansa lya Vayahuudi. Yimba iliswi \fqa Livansa lya Vayahuudi\fqa* mu Maswi aMahensa.\f* vakungaanile apo pa Yelusalemu.
\v 6 Mu livansa, kukhandi nu mutambule umukhome\f + \fr 4:6 \fq Mutambule umukhome: \ft Yimba iliswi \fqa Vatambule\fqa* mu Maswi aMahensa.\f* uAnasi, lumo nu Kayafa, uYohana uyunji, uAlekisanda, na vanyalukholo avanji va Anasi.
\v 7 Avakhome woona awo vavaleeta uPetulo nu Yohana, vavayiimya kumwandi yaanave, vayansa kivaposa kiija, “Ago gina mwagasenga, mwagasenga kwa ngufu nshi, na kwa wutawulilwa wa naani?”
\p
\v 8 UPetulo wálongosewa nu Numbula uMunofu, wávayankha wáaja, “Omwe vayimililaaji na vakhome va Vayahuudi!
\v 9 Iminsiyaano mukituposa ose ulwa nsengo inofu yina yasengwagwa kwa muunu uyu, yuna akhandi mulema, na shina wáponaga.
\v 10 Ndeeno omwe woona lumo na Vaisilaheli avanji woona, mumanye wunofu kiija, umuunu uyu yuna ayiimile kumwandi yeenyu, wáapona. Wáava muumi kwa wutawulilwa wa litaawa lya Yeesu Kilisito uwa ku Nasaleti. Uyo yumwene omwe mwamukhomelelaga pa musalaaba, leelo uNguluvi wámufyusaaga kihuma kwa vina vafwile.
\v 11 UYeesu uyo, yumwene yuna aMayandikhwa aManofu gayandiishe kiija,
\q ‘Ilingʼanga lina mwalikhaanaga omwe vasengaaji va nanda,
\q ilyo lilyene liveele lingʼanga likhome ilya ku mbogonyo ya luutu lwa nanda.’\f + \fr 4:11 \fq Lingʼanga likhome ilya ku mbogonyo ya luutu lwa nanda: \ft AVayahuudi vasengaga inanda kwa kiviikha ilingʼanga ku mbogonyo ya luutu lina likhatiliile inanda yoona. Ilingʼanga ilyo likhandi likhome lina likheete inyengo sivili. \xt Yimba mu litaafili lya Sabuli 118:22.\f*
\m
\v 12 “Kusiina umuunu uyunji yoyoona yuna akwiliile kitukulusa, leelo yu Yeesu mwene duguli. Kusiina ilitaawa ilinji lyolyona mu nyi muno, lina likwiliile kitukulusa kihuma mu wunansi.”
\p
\v 13 Avakhome vala vaganaga kiwona kiija, uPetulo nu Yohana vikivayankha kwa wukhangafu, khanji vakhandi vaanu vina vasikhayimbiile ishuule, vaswigaga mandu. Vamanyaga kiija, uPetulo nu Yohana vakhandi lumo nu Yeesu.
\v 14 Leelo avakhome awo vaganile kimwaga umugoosi yula wáapona ayiimile apo lumo nu Petulo nu Yohana, vagombolaga amaswi aga kilogola.
\v 15 Vavalajisaaga uPetulo nu Yohana kiija, vapoole mu livansa lyanave lila. Aveene vasigala visimilana,
\v 16 viija, “Tisiigahe wuli na vaanu ava? Loleela, avaanu woona vina viikhala apa pa Yelusalemu vaamanya kiija, vagahile ilibikha likhome, tisikwiliile kilikhaana.
\v 17 Lino tivakhaane kwa nsila ya kivakhakhafya, valeshe kitambula ilitaawa ilyo kwa vaanu, baheene imola iyi yisikhayalalilaga mandu kwa vaanu.”
\p
\v 18 Baheene avakhome vala vavashemeela uPetulo nu Yohana, vavakhaana kwa ngufu vaaja, “Musikhalogolaga lyolyona wala kimanyisa kwa litaawa lya Yeesu!”
\v 19 Leelo uPetulo nu Yohana vaaja, “Omwe yuumwe mulamule, nda yifwaya pa Nguluvi kiija, tivatiile omwe awu timutiile uNguluvi.
\v 20 Kiiva, ago goona gina ose tagaagaga na kigapulikha, tisikwiliile kilekha kigalogola.”
\p
\v 21 Avakhome vala, vayitenekhaga kivakhanyansa uPetulo nu Yohana kwa wukhali mandu. Leelo vagombolaga kivahiga, kwa kiiva avaanu woona vakhandi vikimusufya mandu uNguluvi, kwa libikha lina lyasenjekhaga. Baheene vavatawula vayilutilaje.
\v 22 Umuunu uyo yuna wáponisiwaagwa kwa libikha, akhandi ashisiise maakha mashumi gana.
\s Avahuvililaaji vikimufuunya uNguluvi kwa wujimfu
\p
\v 23 UPetulo nu Yohana vaganile kidindulilwa, vaawuya kuna vakhandi avayaanave. Vavajovela amaswi ago goona gina vajoveelwe na vatambule avakhome, lumo na vakhome va Vayahuudi.
\v 24 Avayaanave vala vaganile kipulikha ulwa maswi ago, vamufuunya uNguluvi kwa numbula yimo vaaja, “Wee Mutwa Munya Ngufu Soona, yuuwe wawumbaga uwulanga, inyi, ibahali na fyona fina fikwali umo.
\v 25 Yuuwe wajovaga kwa nsila ya mbuyeesu uDawudi umuvanda waakho, ngaja shina wálongosewaagwa nu Numbula uMunofu kiija,
\q ‘Kwashi avaanu va mu nyi iyi vikhalala,
\q khanji ifikholo fya Isilaheli fikwiliile kilamula wuvi?
\q
\v 26 Avatwa va nyi vayipinyile,
\q khanji avakhome vakungaanile lumo,
\q kiija vamukhaane uMutwa uNguluvi nu Mukulusaaji\f + \fr 4:26 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa.\f* waakwe.’\f + \fr 4:25-26 \xt Yimba mu litaafili lya Sabuli 2:1-2.\f*
\m
\v 27 “Yiwonekha bahawuvalafu kiija, umutwa uHelode\f + \fr 4:27 \fq Umutwa uHelode: \ft Yimba iliswi \fqa Helode\fqa* mu Maswi aMahensa.\f* nu Pontiyo Pilaato\f + \fr 4:27 \fq Pontiyo Pilaato: \ft Uyo munjaajila wa Shiluumi. Akhandi atemile inyi ya Yudeya na ya Samaliya. Umukhome waakwe akhandi yu Kayisaali, umutwa wa Valuumi.\f* woope vakungaanile mu lijumbi ili ilya Yelusalemu, lumo na Vaisilaheli na vaanu va nyi isinji kiija, vamukhaane uYeesu umuvanda waakho uMunofu. Umwene wamubagulaga kiija, ave Mukulusaaji.\f + \fr 4:27 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*.\f*
\v 28 Ago gina vasengaga awo gageene gina owe wagulumilaga kihuma pawukuulu kiija, gasenjeshe kwa ngufu yaakho na kwa wugani waakho.
\v 29 Lino Mutwa Nguluvi, loleela shina vatukhakhafya! Ututanje ose tili vavanda vaakho, baheene tilikhome iliswi lyakho kwa kijimba mandu.
\v 30 Tikikulomba ugolose iliwokho lyakho ilya kivaponia avaanu. Ututanje baheene tive tiigaha amiitu na mabikha minshi, kwa litaawa lya Yeesu umuvanda waakho umunofu.”
\p
\v 31 Avaanu awo vaganile kimala kifuunya kwa Nguluvi, pala pina vakungaanile vaweene baaho pidegenkha. Woona valongosewa nu Numbula uMunofu, vayansa kikhoma iLiswi lya Nguluvi kwa wujimfu.
\s Avahuvililaaji vihansania ifiinu fyanave
\p
\v 32 Avahuvililaaji woona vaava ni numbula yimo, amahiiva gaanave gakhandi gagaamo. Kusikhandi nu muunu yuna akhandi ilogola kiija, ifiinu fina anafyo fyakwe mwene duguli, kwa kiiva ifiinu fyanave fyona vakhandi vihansania.
\v 33 Avanandeje vakhandi vilunjikha kwa ngufu mandu kiija, uMutwa uYeesu wáfyukha kihuma kwa vina vafwile. UNguluvi akhandi ikivayimiilila mandu woona.
\v 34 Kusikhandi nu muunu mu shipuga shaanave yuna wáshepushilwagwa shiinu, kwa kiiva vala vina vakhandi na magunda awu nanda, vakhandi viigusa.
\v 35 Ihela sina vaposheelaga, vakhandi vikivapeela avanandeje. Ihela iso vasigavaga na kimupeela shila muunu yuna agayile.
\p
\v 36 Kukhandi nu Mulaawi yumonga ilitaawa lyakwe akhandi yu Yusufu, akhandi mukhaaya wa shigunguli\f + \fr 4:36 \fq Shigunguli: \ft Uluganulo lwakwe nyi nyuumu yina yipiliimwe na malenga.\f* sha Kipulo. Avanandeje vamupeelaga ilitaawa lya Balinaaba (uluganulo lwakwe, “Muunu wa kivatamya inumbula”).
\v 37 UBalinaaba woope wáagusa umugunda gwakwe, ihela sina wápataga, wátwala kwa vanandeje.
\c 5
\s Uwudehi uwa Ananiya nu Safila
\p
\v 1 Akhandi akwali umuunu yumonga, ilitaawa lyakwe itambulwagwa Ananiya. UAnaniya nu mudala waakwe uSafila, woope vaagusa umugunda gwanave.
\v 2 Ihela sina vapataga mu mugunda gula, uAnaniya wásheepula isinji, wáafiha. Umudala waakwe woope wámanyaga. Ihela sina sasigalaga, uAnaniya wátwala kwa vanandeje va Yeesu.
\p
\v 3 Leelo uPetulo wámujovela wáaja, “Ananiya! Kwashi wamulekha uShetaani\f + \fr 5:3 \fq UShetaani: \ft Yimba iliswi \fqa Shetaani\fqa* mu Maswi aMahensa.\f* wáyinjila mu numbula yaakho? Mbakha walogola uwudehi kwa Numbula uMunofu. Wasifiha ihela isinji sina waposheela mu mugunda gwakho.
\v 4 Pina ushaanali usinaaguse, gukhandi mugunda gwakho! Khanji waganile kigugusa, ihela iso sina waposheelaga ukhandi ukwiliile kilamula kisenjela shoshoona shina wisakula owe! Lino! Kwashi walamula kigaha amaswi ngaja aga? Usilogwele wudehi hela ku vaanu, leelo walogola wudehi na kwa Nguluvi!”
\p
\v 5 UAnaniya wáganile kipulikha amaswi ago aga Petulo, baaho wáagwa pansi, wáafwa. Woona vina vapulikhaga imola iso, vatungumeele mandu.
\v 6 Baheene vayinsa avajeleelo, vagubishila umufimba gwakwe nu mwenda ugwa kisiilila, vaguhumya kunja, vagusiila.
\p
\v 7 Gaganile kishila ngaja masala gatatu ndeeni, umudala wa Ananiya woope wáhuluta mu nanda yila, asikhameenye gina gasenjekhaga.
\v 8 UPetulo wámuposa wáaja, “Nijovela, ihela sina mwagusa umugunda gwenyu, wuli, siseene isi seene?” Wámugomosesa wáaja, “Shiyooli, siseene iso!”
\v 9 UPetulo wámujovela wáaja, “Kwashi mwajovana nu mugoosi waakho kimujela uNumbula uMunofu wa Mutwa uNguluvi? Puliisa! Avajeleelo vina vamusiila umugoosi waakho, awo vali panja pa mulyango apo, vasigutwale umufimba gwakho kunja vagusiile.”
\p
\v 10 Baaho, uSafila woope wáagwa pa magulu ga Petulo, wáafwa. Avajeleelo vala vaganile kihuluta, vamwaga uSafila woope afwile. Vaguhumya kunja umufimba gwakwe, vagusiila palubali pa mugoosi waakwe.
\v 11 Ishipuga sha vahuvililaaji vatungumala mandu, lumo na vanji woona vina vapulikhaga ago.
\s Avanandeje viigaha amabikha minshi
\p
\v 12 Kwa ngufu sa Nguluvi, avanandeje vakhandi viigaha amiitu na mabikha minshi mu vaanu. Avahuvililaaji woona vakhandi vikungaana kwa lugulumilo lumo mu lukeeke lwa nanda imbaagule, mu Nsila yina niime iya Selemaani.
\v 13 Avaanu vina vasikhamuhuviliile uYeesu vakhandi vikivasufya mandu avahuvililaaji. Leelo, kusiina yuna wájelaga kilongosania nawo kwa kiiva ya kitiila.
\v 14 Hata ndeeno, avagoosi na vashimaayi vinshi, vayansaaga kimuhuviilila uMutwa uYeesu na kiyonjelela mandu mu vahuvililaaji vala.
\p
\v 15 Kwa kiiva ya mabikha ago, avaanu vakhandi vikivaviikha avatamu mu nsila mu wusaga, na mu mashekha, kiija uPetulo pina iishila, umusinsi gwakwe guvafishile avamonga vapone.\fig |cn01909C.jpg|col|||UPetulo ikivaponia avatamu mu nsila|5:15\fig*
\v 16 Avaanu vinshi vahumile mu majumbi ga mulubali, vakhandi vikungaana kwa winshi apo pa Yelusalemu. Vakhandi vikivaleeta avatamu na vala vina amalungu gavakhataga, woona vakhandi viponisiwa.\fig |lb00248c.jpg|col||Louise Bass ©The British & Foreign Bible Society, 1994.|INsila yina niime iya Selemaani|5:12\fig*
\s Avanandeje va Yeesu vilafisiwa
\p
\v 17 Baheene umutambule umukhome lumo na vayine woona va shipuga sha Vasadukaayo, ijiila yavakhata mandu kwa kiiva ya vanandeje.
\v 18 Vavakhata avanandeje, vavadindila mu shifungo.
\v 19 Leelo paashilo umalayikha\f + \fr 5:19 \fq Umalayikha: \ft Yimba iliswi \fqa Malayikha\fqa* mu Maswi aMahensa. \f* wa Mutwa uNguluvi wáyinsa, wádindula amalyango ga shifungo, wávalongosa kiluta kunja. Wávajovela wáaja,
\v 20 “Lutaji muyiime mu lukeeke lwa nanda imbaagule iya kifuunyila, kivakhoma avaanu amaswi goona aga wuumi wa shiluta.”
\v 21 Baheene avanandeje awo vayilaava ulwamilaawu mandu mu lukeeke lwa nanda imbaagule iya kifuunyila, ngaja umalayikha wa Mutwa uNguluvi shina wávajovelaga, vayansa kivamanyisa avaanu mula.
\p Kwa luhaavi ulo, umutambule umukhome, lumo na vayine vaafikha, vavakungaania avakhome woona va livansa lya Vayahuudi. Vafilikha avayangalilaaji ku shifungo kiija, vavaleete avanandeje vala.
\v 22 Leelo avasulukhali vaganile kiyinjila mu shifungo, vasikhavaajile avanandeje mula. Vaawuya kwa vakhome, vavajovela vaaja,
\v 23 “Taagana kifikha ku shifungo kula, tagaaga amalyango madinde hela, avayangalilaaji vayiimile palubali viyangalila. Leelo taagana kidindula amalyango, tisamwaga muunu yoyoona mula!”
\v 24 Umukhome wa vayangalilaaji lumo na vatambule avakhome, vaganile kipulikha ago, vasugumilwagwa mandu, vaposania vaaja, “Lino, injowo isi hambi siiva shihwana wuli?”
\p
\v 25 Apo wáyinsile umuunu yumonga, wávajovela wáaja, “Puliisi! Avaanu vala vina mwavadindilaga mu shifungo, vavala khanji vayiimile mu lukeeke lwa nanda imbaagule iya kifuunyila, vimanyisa avaanu.”
\v 26 Baheene umukhome wa vasulukhali, lumo na vasulukhali vaakwe vala, vaaluta kivaleeta avanandeje vala. Leelo vavatwalaga avanandeje vasikhawuyile vavabunshe, kiiva vavatiilaga avaanu vasivahude na mangʼanga.
\p
\v 27 Vaganile kivafisa avanandeje, vavayimyaga pa livansa, umutambule umukhome yula wáyansa kivajovela wáaja,
\v 28 “Omwe tavalajisaaga kiija, musikhavamanyisaaji avaanu kwa wutawulilwa wa litaawa lya Yeesu! Leelo omwe mupiiluta kiyalaalisa amamanyiso geenyu mu lijumbi ili lyona ilya Yelusalemu. Mwisakula kitupiikha ose kwa mfwa ya muunu uyo!”
\p
\v 29 UPetulo na vanandeje vayine vamugomosesa vaaja, “Tisakulwa kimutiila uNguluvi, kulikho avaanu!
\v 30 Hata nda mwamubudaga uYeesu kwa nsila ya kimukhomeelela pa musalaaba, leelo uNguluvi wa vambuyeesu, wámufyusaaga.
\v 31 UNguluvi wámutupikhaga uyo kwa kimuviikha ulubali lwakwe ulwa kundiilo, kiija ateme na kiiva Mukulusaaji, baheene avapeele aVaisilaheli woona insila ya kilambiisila uwunansi waanave na kisaajilwa.
\v 32 Ose tili valunjikhaaji va ago goona, woope uNumbula uMunofu, yuna uNguluvi avapeelile vina vikimuyinatila.”
\p
\v 33 Avakhome vala vaganile kipulikha ago, vakhalalaga mandu, vakhandi visakula kiija, vavabude.
\v 34 Leelo pa livansa pala pakhandi nu Mufalisaayo\f + \fr 5:34 \fq Mufalisaayo: \ft Yimba iliswi \fqa Vafalisaayo\fqa* mu Maswi aMahensa.\f* yumonga, ilitaawa lyakwe itambulwagwa Gamaliyeli. Uyo akhandi mumanyisaaji wa ndaji sa Musa, yuna avaanu woona vakhandi vikimutiila. Wáyiima pa livansa lila wálajisa kiija, vavapoose kunja avanandeje kwa luhaavi lufupi.
\v 35 Baheene wávajovela avakhome vayine vala wáaja, “Omwe vagoosi va muno mu Isilaheli, ili lina musakula kiligaha kwa vaanu ava, muhiivaje wunofu.
\v 36 Mukumbukhaje uluhaavi luna lwashilaga, wáyinsile umuunu yumonga yuna wátambulwagwa Tewuda, yuna akhandi ikiyihala kiija umwene muunu mukhome. Uyo akhandi isakula kiyigoma inyi, avaanu vina vamufwataga vakhandi ngaja magana gana (400) ndeeni. Leelo kuwudugo vamubuda, vala woona vina vakhandi vikimufwata, vapalankhanaga. Insengo yaakwe yoona yasililaga baaho.
\v 37 Khanji kuunyuma, uluhaavi lula luna iselekhaali yavasaaga avaanu, wáyinsa uMugalilaya yumonga, ilitaawa lyakwe vamutambulaga Yuuda. Woope wávajanjilisaaga avaanu vamufwataje, baheene avalongosaaje pina iigoma inyi. Leelo woope vamubudaga, vala woona vina vakhandi vikimufwata, woope vapalankhanaga.
\v 38 Lino nikivajovela kiija, musikhavagahaji shiinu shoshoona avaanu ava! Muvaleshe valutaje! Nda amahiiva ni nsengo saanave sina viigaha siihuma ku vaanu, sikhasila seene.
\v 39 Leelo nda siihuma kwa Nguluvi, musikwiliile kivasivila, kwa kiiva musiive mwilwa nu Nguluvi yumwene.”
\p
\v 40 Iliswi lila lya Gamaliyeli valiyiitikha. Baheene vavashemeela avanandeje vala, valajisa kiija shiyooli vatowe. Vavalajisa kiija, vasikhamanyisaaga kwa wutawulilwa wa litaawa lya Yeesu. Vavatawula kiija, vawuye kunyaanave.
\p
\v 41 Avanandeje vala vawuukha mu livansa lya Vayahuudi kuno vashendeevile, kwa kiiva uNguluvi wávaagaga kiija, vifwaya kisalwa kwa kiiva ya litaawa lya Yeesu.
\v 42 Nsiku soona vasikhaleshile kimanyisa na kikhoma iMola iNofu mu lukeeke lwa nanda imbaagule iya kifuunyila na mu nanda sa vaanu, kiija uYeesu yu Mukulusaaji yuna uNguluvi wátahisaaga kimufilikha.\f + \fr 5:42 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f*
\c 6
\s Avatanjilisaaji fungati vihaagulwa
\p
\v 1 Mu nsiku iso uwinshi wa vahuvililaaji vayitenekhaga kiyonjelela. Mu vahuvililaaji awo vakhandi vakwali aVayahuudi vina vakhandi vilogola ishilogolo sha Shiyunaani na Vayahuudi avanji vakhandi vilogola iShihebulaniya.\f + \fr 6:1 \fq IShihebulaniya: \ft Ku Yelusalemu kukhandi kuna Vayahuudi vina vahansikheene. AVayahuudi avanji vakhahumile ku nyi iyinji, yina yisili Isilaheli, awo vaava vilogola iShiyunaani. AVayahuudi ava ku Yudeya na va ku Yelusalemu, vakhandi vilogola iShihebulaniya.\f* Lino, vala vina vakhandi vilogola iShiyunaani vakhandi vingʼuula viija, vala vina vakhandi vilogola iShihebulaniya vasikhandi vikivatanjilisa avafwile vaanave aVayunaani, kivagavila ifyakiilya ifya nsiku soona.
\v 2 Baheene avanandeje vala ishumi na vavili vavakungaania avahuvililaaji vala woona, vavajovela vaaja, “Yisifwaya kiija, tileshe kimanyisa iLiswi lya Nguluvi, baheene tivagavile avaanu ifyakiilya.
\v 3 Lino omwe vahuvililaaji vayeesu, kihuma mu omwe, muvahaagule avagoosi fungati, vina vilogolwa wunofu, valongoseewe nu Numbula uMunofu nu wumanyi. Awo vaveene tisivaviishe mu nsengo iyi iya kigava ifyakiilya,
\v 4 pina na yuuse tikiyihumya kimufuunya uNguluvi, na kimanyisa avaanu iliswi lyakwe.”
\p
\v 5 Vaganile kipulikha iliswi ilyo, woona validobokha mandu. Baheene vamuhaagula uSitefano, umuunu yuna akhandi ni lihuuvi likhome kwa Nguluvi, ilongosewa nu Numbula uMunofu. Khanji vavahaagula uFilipo, uPilokolo, uNikanoli, uTimoni, uPalimena, nu Nikolawo uwa ku Antiyokiya, yuna asikhandi Muyahuudi, leelo akhandi ahuviliile ilihuuvi ilya Shiyahuudi.
\v 6 Avagoosi fungati vala vavaviikha kumwandi ya vanandeje. Baheene avanandeje vavafuunyila kwa Nguluvi, na kivaviishila amawokho, vavaviikha mu nsengo.
\p
\v 7 Iliswi lya Nguluvi lyayitenekhaga kiyalaalila mu vaanu. Avahuvililaaji va Yeesu mu Yelusalemu vayonjelelaga mandu kiiva vinshi, hata na vatambule vinshi, woope vayitikhaga kimuhuviilila uYeesu.
\s USitefano iikhatwa
\p
\v 8 Lino uNguluvi wámupeelile imota mandu uSitefano, khanji wámupeelile ingufu nyinshi, akhandi iigaha amiitu na mabikha amakhome ku vaanu.
\v 9 AVayahuudi avanji vayansa kikhaanania nu Sitefano. Avaanu awo vakhandi ni nanda iya kifuunyila\f + \fr 6:9 \fq Nanda iya kifuunyila: \ft Yimba iliswi ili mu Maswi aMahensa.\f* yina yikhandi yitambulwa, Sinagoogi ya Vaanu vina Vayiyesheele.\f + \fr 6:9 \fq Vaanu vina Vayiyesheele: \ft Ava vakhandi vaanu va shisafi sha Vayahuudi, vina vakhandi vagalwilwe nu wulugu wa Valuumi umwakha gwa mashumi mutanda na gatatu pina asinaasawe uYeesu, kuunyuma valeshelwagwa.\f* Awo vahumaga mu lijumbi lya Kileene na Alekisandiliya. Avanji mu awo vakhandi vahumile ku nyi ya Kilikiya na ku Asiya.
\v 10 Leelo vasikhamumenile uSitefano kwa kiiva akhandi ilogola amaswi kwa wumanyi ni ngufu ya Numbula uMunofu.
\p
\v 11 Baheene aVayahuudi vala vavahonga avaanu vamonga, kiija valogole aga wudehi kiija, “Tamupulikhaga uSitefano ikimutofola uMusa nu Nguluvi.”
\v 12 Vaganile kilogola ndeeno, amaswi ago gavakhalasaaga mandu avakhome va Vayahuudi na vamanyisaaji va ndaji sa Musa,\f + \fr 6:12 \fq Vamanyisaaji va ndaji sa Musa: \ft Yimba iliswi ili mu Maswi aMahensa. \f* lumo na vaanu avanji. Baheene vamukhata uSitefano, vamutwala mu livansa lya Vayahuudi.
\v 13 Vavaleeta pa livansa avalunjikhaaji va wudehi vina vajovaga, “Umuunu uyu asiilekha kilogola amaswi amavi aga nanda imbaagule ni ndaji sa Musa!\f + \fr 6:13 \fq Ndaji sa Musa: \ft Yimba iliswi \fqa Musa\fqa* mu Maswi aMahensa.\f*
\v 14 Tamupulikhaga ilogola kiija, uYeesu wa ku Nasaleti akhayibomola inanda imbaagule iyi, khanji akhaseetula ingʼoma sina uMusa wátuleshelaga.”
\p
\v 15 Avaanu woona vina vakhalaga mu livansa lila vamungʼalulila ameeho uSitefano, vawaaga uweeni waakwe wuhwaneene nu malayikha.
\c 7
\s USitefano pa livansa lya Vayahuudi
\p
\v 1 Umutambule umukhome wámuposa uSitefano wáaja, “Wuli, aga goona gina valogola, shiisho ndeeno shigashwali?”
\v 2 USitefano wámugomosesa wáaja, “Omwe valukholo lwangu na vawiheesu, munipuliise! UNguluvi wa Wutupikho wámutwiwushilaga uwiheesu uAbulahamu mu nyi ya Mesopotamiya, pina ashaanali kihaamila mu lijumbi lya Halani.
\v 3 UNguluvi wámujovela wáaja, ‘Wuukha ku nyi yaakho, uvaleshe avalukholo lwakho, ulute ku nyi yina nikhakuwonensa.’\f + \fr 7:3 \xt Yimba mu litaafili lya Shiyanso 12:1.\f*
\v 4 Baheene uAbulahamu wáhaama mu nyi yaakwe ya Vakalidaayo, wáaluta wáakhala mu lijumbi lya Halani. Wáganile kiifwa uwiihe kula, uNguluvi wámuhaamya, wámuleeta mu nyi iyi yina na yuumwe mwikhala uluhaavi ulu.
\p
\v 5 “Mu nyi iyi, uNguluvi asikhamupeelile uAbulahamu uwuhaasi wowoona hata uwusi wudoodo, wuve waakwe. Leelo wátahisaaga kiija, akhamupeela inyi iyi yive yaakwe, lumo ni shikholo shaakwe. Uluhaavi ulo uAbulahamu asikhandi nu mwana yoyoona.
\v 6 UNguluvi wámujovela uAbulahamu wáaja, ‘Avaanu va shikholo shaakho vakhava vahensa mu nyi ya vaanu avanji. Ukho avaanu va nyi iyo vakhavagaha kiiva vavanda vaanave, vakhavalafya mandu kwa maakha magana gana (400).
\v 7 Leelo vala vina vakhavagaha omwe kiiva vavanda vaanave, one nikhavahiga. Pina gakhava gaashila ago, avaanu awo ava shikholo shaakho vakhawuukha mu nyi yila, vakhanifuunya apa.’\f + \fr 7:7 \xt Yimba mu litaafili lya Shiyanso 15:13-14; Kihuma 3:12.\f*
\v 8 Baheene uNguluvi wáfinga kwa Abulahamu, gina gasenjekhaga kwa nsila ya kivayinjisa ijando.\f + \fr 7:8 \fq Kivayinjisa ijando: \ft Yimba iliswi \fqa Kiyinjila ijando\fqa* mu Maswi aMahensa.\f* Baheene uAbulahamu wámuyinjisa ijando umwanaakwe uIsaaka ilisiku lya munaana kihuma asawe. UIsaaka wámusava uYaakobo, wámuyinjisa ijando, uYaakobo woope wáasava vagoosi ishumi na vavili, wávayinjisa ijando, awo vaveene va vambuyeesu.
\p
\v 9 “Avambuyeesu awo, ijiila yavakhata mandu kwa lukholo lwanave uYusufu, vamugusa ave muvanda mu nyi ya Misili. Leelo uNguluvi akhandi lumo nu Yusufu,
\v 10 akhandi ikimukulusa mu malava gaakwe goona. UNguluvi ikimupeela uwumanyi uYusufu, wápinsa uFalawo, umutwa uwa ku Misili, amudoboshe. Baheene uFalawo wámuviikha ave muyimililaaji mu nyi yaakwe iya Misili, na mu nanda yaakwe yoona iya shitwa.
\p
\v 11 “Kuunyuma, injala inkhome yaagwa mu nyi yoona iya Misili na mu nyi ya Kanaani, avaanu vakhandi vilafisiwa mandu. Avambuyeesu woope ishakiilya shavasilila.
\v 12 UYaakobo wáganile kipulikha kiija, mu nyi ya Misili muna ngano, wávafilikha avanaakwe, awo avambuyeesu, valute ukho. Ulo lukhandi lushuulo lwanave lwa wutasi kifikha ku Misili.
\v 13 Ulushuulo lwanave ulwa wuvili, uYusufu wáyikhoona kwa vamaame vaakwe, woope vamanyikha kwa Falawo, mutwa uwa ku Misili.
\v 14 UYusufu wáfilikha imola kwa wiihe uYaakobo kiija, ayinse mu Misili, lumo na valukholo lwakwe woona. Vakhandi vaanu mashumi fungati na vasaanu.
\v 15 Baheene uYaakobo wáaluta kula ku Misili, wáfwila kukula. Avambuyeesu vina vasigalaga, woope vafwila kukula.
\v 16 Leelo amafimba gaanave vatwalaga kunyaanave mu lijumbi lya Shekemu, vagasiila mu lijooja lina uAbulahamu wágulaga kwa vaana va Hamoli.
\p
\v 17 “Uluhaavi lwaganile kivejeela, luna uNguluvi agagahe gina wátahisaaga kwa Abulahamu, uwinshi wa vaanu veesu wáyonjelelaga na kiiva vinshi mandu mu nyi ya Misili.
\v 18 Kuunyuma, wáyansa kitema umutwa uyunji mu nyi ya Misili yuna asikhameenye shiinu shoshoona shina wágahaga uYusufu.
\v 19 Umutwa uyo wáyansa kivajanjilisa avambuyeesu, khanji ikivalafya kwa nsila ya kivakhamiilisa vavaleshe avanaave avashaali kunja, baheene vafwe.
\p
\v 20 “Mu luhaavi ulo uMusa wáasawa, akhandi mwana munofu mandu. Avasafi vaakwe vamusunga pakhaaya meesi gatatu.
\v 21 Leelo vaganile kigombola kimufiha mukhaaya, vamuviikha kunja. Umwali wa Falawo wámuhola, wáyansa kimusunga ngaja mwanaakwe wa shigoosi.
\v 22 UMusa wámanyisiwa uwumanyi woona uwa Vamisili, khanji wáava ana ngufu kilogola na mu njendo saakwe.
\p
\v 23 “UMusa wáganile kifisa maakha mashumi gana, wálamula kiluta kivaaga avalukholo lwakwe aVaisilaheli.
\v 24 Ukho wámwaga uMumisili yumonga ikimutesa uMuisilaheli yuna agaya likhosa. Wámutanjilisa ulukholo lwakwe yula, wáhombesa kwa kimubuda uMumisili yula.
\v 25 UMusa wáhiivaga kiija, aVaisilaheli vasiimanye kiija uNguluvi amufiliishe umwene kiija avakuluse. Leelo aveene, vasikhagameenye ago.
\p
\v 26 “Kwaganile kiisha, uMusa wávaaga aVaisilaheli vavili vina vakhandi vitovana. Akhandi isakula kiija, avalamulanie, wávajovela wáaja, ‘Omwe vagoosi, mwimanya kiija, omwe muli shikholo! Kwashi mutesania?’
\v 27 Leelo yula yuna akhandi ikimutova umuyine, wámubunkha uMusa kulubali, wámujovela wáaja, ‘Yu naani yuna wákuviikha kiiva uve uli muyimililaaji na kiiva mulamulaaji weesu?
\v 28 Wuli, wisakula kinibuda na yuune, ngaja shina wamubudaga imihe uMumisili yula?’\f + \fr 7:28 \xt Yimba mu litaafili lya Kihuma 2:14.\f*
\v 29 UMusa wáganile kipulikha amaswi ago, wásijila ku nyi ya Vamidiyani, wáakhala ngaja muhensa, ukho wáasava avaana vavili va shidiimi.
\p
\v 30 “Amaakha mashumi gana gaganile kishila, uMusa akhandi mu luvanda nkholeela ni shidunda sha Sinayi. Baheene umalayikha wa Mutwa uNguluvi wámutwiwushila mu musita guna gukhandi guveekha umooto.
\v 31 UMusa wáganile kiloleela amahilu, wáswigaga, wáguvejeela umusita gula kiija, aguloleele wunofu. Baaho wápulikha ishawuti ya Mutwa uNguluvi, yamujovela kiija,
\v 32 ‘One nili Nguluvi wa vambuya vaakho, uAbulahamu, uIsaaka, nu Yaakobo.’\f + \fr 7:32 \xt Yimba mu litaafili lya Kihuma 3:6.\f* UMusa wáganile kipulikha ago, wáyansa kitetema, wátiila kiloleela umooto gula.
\p
\v 33 “Baheene uMutwa uNguluvi wámujovela wáaja, ‘Yaawula indaatu saakho, kiiva apo pina uyiimile panofu.
\v 34 Shiyooli, one navaaga avaanu vangu shina viilava mu nyi ya Misili, napulikha inkhoolo yaanave, nayiikha kivakulusa mu wuvanda. Lino yinsa, nikufilishe ulute kula ku Misili.’\f + \fr 7:33-34 \xt Yimba mu litaafili lya Kihuma 3:5, 7, 8, 10.\f*
\p
\v 35 “UMusa uyo yumwene avambuyeesu vamukhaanaga, vamujovela vaaja, ‘Yu naani yuna wákuviikha kiiva uve uli muyimililaaji na kiiva mulamulaaji weesu?’ Leelo uMusa yumwene yuna uNguluvi wámufilikhaga kiija, ave muyimililaaji na mukulusaaji waanave. UNguluvi wámufilikhaga kwa nsila ya malayikha yuna wámutwiwushilaga mu musita gula.
\v 36 Uyo, yumwene yuna wávalongosaaga kivahumya aVaisilaheli mu nyi ya Misili, kwa nsila ya kiwonensa amiitu na mabikha gina akhandi iigaha ku Misili, mu bahali ya Shamu, na mu lunyikha, kwa luhaavi lwa maakha mashumi gana.
\p
\v 37 “UMusa uyo yumwene wávajovelaga aVaisilaheli kiija, ‘Kihuma munyeenyu mumwene uNguluvi akhavabagulila omwe umukuwamalago ngaja one.’\f + \fr 7:37 \xt Yimba mu litaafili lya Luuju lwa Ndaji 18:15.\f*
\v 38 UMusa uyo yumwene akhandi lumo na vambuyeesu pina vakhandi vakungaanile mu lunyikha. Khanji uyo wájoviilwe nu malayikha mu shidunda sha Sinayi, wáyanushiile amaswi gina gana wuumi, kiija atupeele ose.
\p
\v 39 “Hata ndeeno, avambuyeesu vasikhandi visakula kimuyinatila uMusa, vamukhaana, vadobokha mu numbula saanave kiija, vatine mu nyi ya Misili.
\v 40 UMusa wáganile kidiila ku shidunda, vamujovela uHaluni umaame umukhome vaaja, ‘Utunosese ishihwano sha manguluvi, gina gasitulongose mu nsila. UMusa yumwene akhandi ikitulongosa kihuma mu nyi ya Misili, tisimeenye gina gamupata ukho!’\f + \fr 7:40 \xt Yimba mu litaafili lya Kihuma 32:1.\f*
\v 41 Mu nsiku iso aVaisilaheli vala vaanosa isanaamu yina yihwanana ni ngwada. Hata nda shikhandi shiinu sha kinosewa na mawokho gaanave vaveene, vayihumisa ishadanda, na kiyiviishila ishiwungo.
\v 42 Ago gapinsaaga kiija, uNguluvi avaleshe vafuunyaje ilijuva, umwesi, ni nondwe, ngaja shina yiyandiikhwe mu litaafili lya vakuwamalago kiija,
\q ‘Vaisilaheli omwe, mu luhaavi luna mwakhalaga maakha mashumi gana mu lunyikha,
\q wuli, mukinishinjila one inkhanu iya kidiimwa, baheene munihumise ishadanda? Ndaali!
\q
\v 43 Loleela, mukhandi musumula iliheema lina likhandi ni sanaamu ya Moloki, ilinguluvi lyenyu,
\q ni sanaamu ya nondwe ya Lefani, ilinguluvi lyenyu.
\q Isanaamu iso, mwasiwumbaga kiija musifuunyaje.
\q Kwa kiiva ya ilyo, nisivagahe muve vadindilwa. Vakhavatwala ku nyi ya kutali kishila ku Babeeli.’\f + \fr 7:42-43 \xt Yimba mu litaafili lya Amosi 5:25-27.\f*”
\p
\v 44 USitefano wáyitenekhaga kijova, “Mu lunyikha mula, avambuyeesu vakhandi vana liheema ilya kimufuunyila uNguluvi.\f + \fr 7:44 \fq Liheema ilya kimufuunyila uNguluvi: \ft Yimba iliswi \fqa Nanda imbaagule iya kifuunyila\fqa* mu Maswi aMahensa.\f* Iliheema ilyo, valitendaga ngaja uNguluvi shina wámutavililaga uMusa kilitenda, live mu shihwano shina akhalyajile.
\v 45 Kuunyuma, avambuyeesu vayanunkhana iliheema ilyo, valileeta mu nyi yina uYoshuwa wávalongosaaga. Uluhaavi ulo uNguluvi wávadagansaaga avaanu vina vasili Vayahuudi vina vakhandi umo, baheene aVaisilaheli vapate inyi iya lutaahiso. Iliheema ilyo lyasigala mu nyi yaanave mbakha uluhaavi ulwa mutwa uDawudi.
\p
\v 46 “Uyo uDawudi wámushendefyaga uNguluvi, wáfuunyaga wáaja, ‘Wee Nguluvi wa Yaakobo, unitawule nikusenjele inanda imbaagule.’
\v 47 Leelo umuswamu waakwe uSelemaani yumwene wásengaga inanda iyo.
\v 48 Hata ndeeno, uNguluvi uMukhome, asiikhala mu nanda yina vasenjile avaanu. Ngaja shina umukuwamalago wájovile kiija,
\q
\v 49 ‘UMutwa uNguluvi iija,
\q “Uwulanga wuweene shitengo shangu sha Wutwa,
\q mu nyi mumwene mwa kiviikha amagulu gangu.
\q Lino, nanda nshi yina musinisenjele?
\q Wuli, piiya pina nisituuye?
\q
\v 50 Wuli, ifyo fyona nisili yuune nafiwumbaga?” ’\f + \fr 7:49-50 \xt Yimba mu litaafili lya Isaaya 66:1-2.\f* ”
\p
\v 51 USitefano wáyitenekha kilogola kiija, “Omwe vina muna matwe muumu! Inumbula seenyu nyuumu na makutu geenyu gali ngaja vaanu vina vasili Vayahuudi, gasipulikha iLiswi lya Nguluvi. Insiku soona omwe mukimukhaana uNumbula uMunofu ngaja shishila shina avambuyeesu vakhandi vigahaga!
\v 52 Wuli, kuna mukuwamalago yuna vasikhamulafiise avambuyeesu? Loleela, vakhandi vikivabuda hata avakuwamalago vina vakhandi viihumya amalago ulwa kiyinsa kwa yula yuna wa Shiyooli, uKilisito! Uyo yuumwe yuna mwamudolelaga na kimubuda.
\v 53 Hata nda omwe mwaposheelaga indaji sa Nguluvi\f + \fr 7:53 \fq Indaji sa Nguluvi: \ft Yimba iliswi \fqa Musa\fqa* mu Maswi aMahensa. \f* kishilila kwa vamalayikha vaakwe, leelo mukhandi mukhaana kisiyinatila.”
\s USitefano iibudwa
\p
\v 54 Avakhome va Vayahuudi vala vaganile kipulikha amaswi ga Sitefano, vakhalalaga mandu, vaaluma ameeno kwa nkhalasi.
\v 55 Leelo uSitefano akhandi ilongosewa nu Numbula uMunofu, wángʼalulaga ameeho kushaanya, wáwaaga uwutupikho wa Nguluvi nu Yeesu ayiimile ulubali ulwa kundiilo ulwa Nguluvi.
\v 56 Apo wálogola wáaja, “Loleela! Nikikwaga kushaanya kudindukha, uLusawo lwa Muunu\f + \fr 7:56 \fq ULusawo lwa Muunu: \ft Yimba iliswi \fqa Lusawo lwa Muunu\fqa* mu Maswi aMahensa.\f* ayiimile ulubali lwa kundiilo ulwa Nguluvi!”
\p
\v 57 Baheene avakhome va Vayahuudi vala vakhaana kipuliisa, vadinda amakutu gaanave, kuno vilyova ilyowo, vamugulushila uSitefano kwa lugulumilo lumo,
\v 58 vamuhumya kunja ya lijumbi, vayansa kimuhuda na mangʼanga. Mu awo, vakhandi vakwali avalunjikhaaji\f + \fr 7:58 \fq Avalunjikhaaji: \ft Yiwonekha avalunjikhaaji ava vina vitambulwa mu \xt Nsengo sa Vanandeje 6:13.\xt* Awo vayinatilaga indaji isa kitoosa amangʼanga aga wutasi. \xt Yimba mu litaafili lya Njowo sa Valaawi 24:14; Luuju lwa Ndaji 17:7.\f* vina vahumyaga amakhooti gaanave, vagaviikha pa magulu ga mujeleelo yumonga yuna wátambulwagwa Sawuli.
\p
\v 59 Pina vikimuhuda uSitefano na mangʼanga, akhandi ifuunya iija, “Mutwa Yeesu, posheela inumbula yangu!”\fig |stoning Steven06.jpg|span|||USitefano iihudwa na mangʼanga|7:59\fig*
\v 60 Baheene wáfugama pansi, wákhoola kwa shawuti nkhome wáaja, “Mutwa Yeesu, usikhavahigaga kwa kiiva ya wunansi waanave uwu wuna vanigahila.” Wáganile kilogola ago, wáafwa.
\c 8
\p
\v 1-2 Woope uSawuli akhandi baaho pina vipulinkhana kiija, uSitefano abudwe.
\s Avahuvililaaji va Yeesu vilafisiwa
\p Wáganile kiifwa uSitefano, avaanu vina vamuyinatilaga uNguluvi vamusiila uSitefano. Vaava vasugumiilwe mandu ni mfwa yaakwe.
\p Ilijuva lilila lina vamubudaga uSitefano, ishipuga sha vahuvililaaji va Yeesu ava ku Yelusalemu vayansa kilafisiwa mandu, woona vapalankhana kiluta ku nyi ya Yudeya ni ya ku Samaliya. Avanandeje veene duguli, vasigalaga ku Yelusalemu.
\v 3 USawuli wáyansa kilafya ishipuga sha vahuvililaaji va Yeesu. Akhandi ihuluta mu nanda sa vaanu, akhandi ikivaduluuna avagoosi na vashimaayi, akhandi ikivadindila mu shifungo.
\s UFilipo iikhoma mu Samaliya
\p
\v 4 Avaanu awo vaganile kipalankhana, vayansa kiyalaalisa iMola iNofu.
\v 5 UFilipo\f + \fr 8:5 \fq UFilipo: \ft Uyo akhandi yuyuumo mu vala avatanjilisaaji fungati vina vayandikhwagwa mu litaafili ili ilya \xt Nsengo sa Vanandeje 6:5. \f* woope wáaluta mu lijumbi limonga ilya Samaliya, wáyansa kikhoma imola sa Mukulusaaji.\f + \fr 8:5 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f*
\v 6 Vaganile kipulikha amaswi ga Filipo, na kigaaga amabikha gina akhandi iigaha, avaanu vakhandi vikimupuliisa mandu.
\v 7 Akhandi iidaga amalungu kwa vaanu vinshi, gakhandi gikivahuma kuno gilyova. Akhandi ikivaponia vinshi vina vatengelemwishe lubali, na vina vakhandi valema amagulu.
\v 8 Baheene mu lijumbi ilyo kwava nu wushendeefu mandu.
\s UPetulo ikimukhajila uSimoni umuhavi
\p
\v 9 Mu lijumbi ilyo lya Samaliya, kukhandi nu muhavi yumonga, akhandi itambulwa Simoni. Uyo akhandi iigaha uwuhavi. Akhandi ikivajumya avaanu woona ava lijumbi ilyo kwa wuhavi waakwe, khanji akhandi ikiyihala kiija, umwene muunu mukhome.
\v 10 Avaanu avanji woona na vakhome, vakhandi vikimupuliisa, kuno viija, “Umuunu uyu, Ngufu sa Nguluvi, sina sitambulwa Ngufu Nkhome.”
\v 11 Avaanu vakhandi vikimupuliisa kwa kiiva, nsiku nyinshi akhandi ikivajumya kwa nsengo saakwe isa wuhavi.
\p
\v 12 Leelo uFilipo wáganile kivajovela avagoosi na vashimaayi iMola iNofu ya Wutwa wa Nguluvi, nu lwa litaawa lya Yeesu Kilisito, vakhandi vihuviilila na vakhandi vitwinisiwa.
\v 13 USimoni woope wámuhuviilila uYeesu, wátwinisiwa, wáyansa kilongosania kokoona nu Filipo. Wáganaga kigaaga amabikha makhome ago gina uFilipo akhandi iigaha, wáswigaga.
\p
\v 14 Avanandeje vina vasigalaga ku Yelusalemu, vaganile kipulikha kiija, avaanu ava ku Samaliya woope valihuviilila iLiswi lya Nguluvi, vavafilikha uPetulo nu Yohana ukho.
\v 15 Vaganile kifikha, vavafuunyila avaanu vala kiija, woope vamuyanushile uNumbula uMunofu.
\v 16 Vagahaga ndeeno kwa kiiva, kusiina umuunu yoyoona mu awo yuna uNumbula uMunofu akhandi amuyinsiile, leelo vakhandi vitwinisiwa hela kwa litaawa lya Mutwa uYeesu.
\v 17 UPetulo nu Yohana vavaviishila amawokho vavayimiilila, baheene woope vamuyanushila uNumbula uMunofu.
\p
\v 18 USimoni wáganile kiloleela kiija, avaanu vala vamuyanushila uNumbula uMunofu kwa nsila ya kivaviishila amawokho ga vanandeje, wáajesa kivapeela ihela uPetulo nu Yohana, wávajovela wáaja,
\v 19 “Ingufu iso, munipeele na yuune, baheene umuunu yoyoona yuna nisiive nikimuviishila amawokho, woope ave ikimuyanushila uNumbula uMunofu.”
\p
\v 20 UPetulo wámugomosesa wáaja, “Owe lumo ni hela saakho, mufwile kutali, kwa kiiva wihiiva kiija, usiigule ishipeelwa sha Nguluvi ni hela!
\v 21 Owe tisili lumo noose mu nsengo iyi, kwa kiiva inumbula yaakho mbi pa Nguluvi.
\v 22 Lambiisila uwunansi waakho uwo na kimufuunya uMutwa uYeesu kiija, akusaajile amahiiva gaakho amavi gina gali mu numbula yaakho.
\v 23 Kiiva naawona kiija una jiila mandu, uwunansi waakho wukukhatiliile.”
\v 24 USimoni wámugomosesa wáaja, “Omwe munifuunyile kwa Mutwa uYeesu, baheene lisikhanipataga hata limonga mu ago gina mwalogola!”
\p
\v 25 UPetulo nu Yohana pina vahumiise uwubedelo na kikhoma iMola iNofu iya Mutwa uYeesu ukho, vaawuya ku Yelusalemu. Mu nsila vakhandi viikhoma iMola iNofu mu njinji nyinshi isa Samaliya.
\s UFilipo ilogola nu mukhome wa ku Esiyopiya
\p
\v 26 Ilisiku limonga umalayikha wa Mutwa uNguluvi wámujovile uFilipo wáaja, “Ulute ulubali lwa kunyagamo insila iya ku luvanda yina yiihuma ku Yelusalemu kiluta ku Gasa.”
\v 27 Baheene uFilipo wáwuukha, wáyansa kijenda mu nsila iyo, wátangaana nu mukhome yumonga wa nyi ya Esiyopiya yuna akhandi muyiipe.\f + \fr 8:27 \fq Muyiipe: \ft Uyu akhandi mugoosi yuna vamuyiipaga, kiija asikhasavaga avaana. Vamugahaga ndeeno kwa kiiva akhandi isenga insengo mu nanda ya mutwa uwashimaayi. \f* Uyo yumwene wáyimililaga ifiinu fya galama ifya Kandake, uluganulo lwakwe, umutwa wa shidala uwa nyi iyo ya Esiyopiya. Umukhome uyo akhandi alutile ku Yelusalemu kimufuunya uNguluvi.
\v 28 Pina akhandi iitina kukhaaya, wáyangalaga mu mutukha yaakwe yina yikwehwa ni falaasi, akhandi iyimba mu litaafili lya mukuwamalago uIsaaya.
\p
\v 29 UNumbula uMunofu wámujovela uFilipo wáaja, “Ulute uyifwate imutukha yila, uyifishe.”
\v 30 Baheene uFilipo wáyisijila, wáyifikha. Wámupulikha umukhome uyo iyimba mu litaafili lya mukuwamalago uIsaaya. Wámuposa wáaja, “Amaswi ago gina wiyimba, wuli, ukigamanya?”
\v 31 Wámugomosesa wáaja, “Nisigamanye shihwana wuli nda kusiina umuunu wa kiniganulila amaswi aga?” Wámulomba uFilipo kiija, ayinjile mu mutukha yaakwe mula, vakhale lumo.
\v 32 AMayandikhwa aManofu ago gina umukhome yula akhandi iyimba, giijova,
\q “Wálongosewaagwa ngaja nkholo yina yiiluta kishinjwa.
\q Wásisimaga tototo, ngaja nyana nkholo,
\q yina yisisima pina yidumulwa uwaaji.
\q
\v 33 Vamuyegulaga na kimuhiga fivi.
\q Kusiina umuunu yuna angataviilila imola sa vanaakwe,
\q kwa kiiva vawuwusaaga uwuumi waakwe mu nyi.”\f + \fr 8:32-33 \xt Yimba mu litaafili lya Isaaya 53:7-8.\f*
\p
\v 34 Umuyiipe yula wámujovela uFilipo wáaja, “Unijovele, umukuwamalago uyu ilogola njowo saakwe yumwene awu sa yunji?”
\v 35 Baheene uFilipo wáyansisa mu maswi ago aga mu Mayandikhwa aManofu kikhoma ulwa Mola iNofu ya Yeesu.\fig |CN01932B.jpg|col|||UFilipo ikimukhoma umuyiipe iMola iNofu|8:31\fig*
\p
\v 36 Pina vakhandi mu nsila vapiyiteneeshe kishuula, vaafikha uluvala pina pakhandi na malenga. Umuyiipe yula wámujovela uFilipo wáaja, “Loleela! Amalenga aga gakwali apa. Shiinu shishi shisinikhaane kiija, nisikhatwinisiwaagwa?” [\v 37 UFilipo wámugomosesa wáaja, “Nda umuhuviilile uYeesu Kilisito kwa numbula yaakho yoona, ukwiliile kitwinisiwa.” Umuyiipe yula wámugomosesa wáaja, “Nikiyihuviilila kiija, uYeesu Kilisito, Lusawo lwa Nguluvi.”]\f + \fr 8:37 \ft Amaswi aga, gakusiina mu mayandikhwa agamonga amakuulu. \f*
\v 38 Baheene umuyiipe uyo wáyiimya imutukha yila, vayiikha, vahuluta mu malenga, uFilipo wámutwinia.
\v 39 Vaganile kihuma mu malenga mula, baaho uNumbula uMunofu wa Mutwa uNguluvi wámutupula uFilipo. Umuyiipe yula asikhamwajile khanji, wáyitenekha kishuula kuno ashendeevile mandu.
\v 40 UFilipo wáawona ali mu lijumbi lya Asoto. Wáwuukha apo, pina ishuula akhandi ishilila mu majumbi goona ga mu nsila, akhandi ikivakhoma avaanu iMola iNofu, baheene wáafikha mu lijumbi lya Kayisaliya.
\c 9
\s USawuli ikulukha
\r (Nsengo sa Vanandeje 22:6-16; 26:12-18)
\p
\v 1 Uluhaavi ulo, uSawuli akhandi apikiyitenekha kivakhakhafya avahuvililaaji va Mutwa uYeesu, kiija asivabude. Wáaluta kwa mutambule umukhome,
\v 2 wámulomba amupeele ibalula isa kimukhoona kwa vakhome va nanda sa kifuunyila sina sikwali mu lijumbi lya Damesiki. Ibalula iso samutawulaga kiija, avaanu va Nsila\f + \fr 9:2 \fq Avaanu va Nsila: \ft Ili likhandi litaawa lya vamanyisiwa va Yeesu. Iliswi lya \fqa Nsila\fqa* liganula \fqa insila ya wukulukho\fqa* awu \fqa insila ya wuumi wa shiluta.\f* ya Mutwa uYeesu, vave vagoosi awu vashimaayi, avadindile na kivatwala ku Yelusalemu.
\p
\v 3 Baheene uSawuli wálungama insila ya kiluta ku Damesiki. Wáganile kivejeela, shitu baaho ulungʼali kihuma kushaanya lwamungʼalikha mandu imbali soona.
\v 4 Wáagwa pansi, wápulikha ishawuti yikimujova yiija, “Sawuli! Sawuli! Kwashi ukinilafya?”\fig |Damascus rd a.jpg|col|||USawuli iigwa pansi pina iiluta ku Damesiki|9:4\fig*
\v 5 USawuli wáaposa wáaja, “Owe yuuwe naani mutwa?” Wámugomosesa wáaja, “One yuune Yeesu, yuna owe ukinilafya.
\v 6 Yiima! Ulute mu lijumbi, umo mumwene umuunu yumonga asikujovele gina wisakulwa kigaha.”
\p
\v 7 Avagoosi vina vashuulaga lumo nu Sawuli vayiima, vasisima tototo kwa kiswiga, kwa kiiva woope vapulikhaga ishawuti iyo, leelo vasikhayimeenye. Khanji vasikhamwajile umuunu yuna ilogola.
\v 8 Baheene uSawuli wáyiima, wádaamula ameeho, wáawona asiloleela. Avayine vamukhata iliwokho na kimulongosa, vamutwala ku Damesiki.
\v 9 Umo, wáakhala nsiku sitatu asiloleela, khanji asiilya na asiingʼwa shoshoona.
\p
\v 10 Lino, ku Damesiki kukhandi nu muhuvililaaji wa Yeesu yumonga, ilitaawa lyakwe akhandi itambulwa Ananiya. UMutwa uYeesu wámushemeela mu mahilu wáaja, “Wee Ananiya!” Woope wáaja, “Wee Mutwa, one nili panu.”
\v 11 UMutwa wámujovela wáaja, “Ulute mu nanda ya Yuuda yina yili mu nsila yina yitambulwa Nsila Ngolofu. Ukho, upose nda kuna muunu uwa lijumbi lya Taliso, ilitaawa lyakwe yu Sawuli. Lino ikimufuunya uNguluvi,
\v 12 wágaaga amahilu. Mu mahilu ago, wámwagaga umuunu yuna itambulwa Ananiya ihuluta mu nanda muna akwali, ikimuviishila amawokho pa mutwe, kiija ayanse kiloleela khanji.”
\p
\v 13 UAnaniya wámugomosesa wáaja, “Wee Mutwa, loleela avaanu vinshi vanijoveele uSawuli uyo shina wávagahilaga uwuvi avabaagule vaakho ava ku Yelusalemu!
\v 14 Lino ali panu, avatambule avakhome vamutawiile kiija, avadindile woona vina vikilihuviilila ilitaawa lyakho.”
\v 15 Leelo uMutwa wámujovela uAnaniya wáaja, “Lutaga hela! Umuunu uyo, namubaagula ave muvanda wangu, amanyise ilitaawa lyangu kwa vala vina vasili Vayahuudi, kwa vatwa vaanave, khanji na kwa Vayahuudi vaveene.
\v 16 One nisimuwonense shina yisakulwa kiija, alave mandu kwa kiiva ya litaawa lyangu.”
\p
\v 17 Baheene uAnaniya wáaluta, wáhuluta mu nanda muna akhandi uSawuli. Wámuviishila amawokho pa mutwe, wámujovela wáaja, “Lukholo lwangu Sawuli, uMutwa uYeesu anifiliishe kunyaakho kiija, uyanse kiloleela na kimemesewa uNumbula uMunofu. Uyo uYeesu yumwene wákutwiwushilaga mu nsila pina ukhandi wiyinsa apa.”
\v 18 Baaho ifiinu fina fili ngaja magagala fyagwa kihuma mu meeho ga Sawuli, wáyansa kiloleela. Baheene wáyiima, wátwinisiwa.
\v 19 Wáganile kiilya ishakiilya, wáava ni ngufu khanji.
\s USawuli iyansa kikhoma ku Damesiki
\p USawuli wákhalaga nsiku ndoodo mu lijumbi ilyo lya Damesiki, akhandi lumo na vahuvililaaji va Mutwa uYeesu.
\v 20 Baaho wáyansa kiluta mu nanda sa kifuunyila, akhandi iikhoma iija, “UYeesu Lusawo lwa Nguluvi.”\f + \fr 9:20 \fq Lusawo lwa Nguluvi: \ft Yimba iliswi ili mu Maswi aMahensa.\f*
\v 21 Avaanu woona vina vakhandi vipuliisa amamanyiso gaakwe ago, vaswigaga mandu. Vaposania vaaja, “Wuli, umuunu uyu, asili yumwene yula yuna akhandi ikivalafya avahuvililaaji va Yeesu ava ku Yelusalemu? Wuli, uyu asiyinsile kiija avakhate avaanu ngaja awo pa Damesiki panu na kivatwala kwa vatambule avakhome?”
\v 22 Hata ndeeno, uSawuli wáyonjelela kiiva ni ngufu isa kikhoma, akhandi ikivajumya aVayahuudi vina vakhandi viikhala ku Damesiki kwa kivawonensa kiija, uYeesu yu Mukulusaaji yuna uNguluvi wátahisaaga kimufilikha,\f + \fr 9:22 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* mbakha vagombola kimukhaana.
\p
\v 23 Saganile kishila nsiku nyinshi, aVayahuudi awo vapulinkheene kiija vamubude.
\v 24 Vakhandi vikimutegama pa fikwilo ifya lijumbi lila paashilo na paminsi, baheene vamubude. Leelo, ulugulumilo ulo ulwa kimubuda, uSawuli wálupulikha.
\v 25 Paashilo avamanyisiwa vaakwe vamuviikha mu litunduti ilikhome, vamushisa pa ndwi ku luhengo luna lukhandi lupiliime ilijumbi, vamuhumya kunja.\fig |CN01937b.jpg|col|||Avamanyisiwa vikimushisa uPawulo pa ndwi|9:25\fig*
\s USawuli iiluta ku Yelusalemu
\p
\v 26 Baheene uSawuli wáaluta ku Yelusalemu, akhandi iijesa kiiva lumo na vahuvililaaji va Yeesu. Leelo woona vamutiilaga, kwa kiiva vasikhahuviliile kiija, shiyooli wáava mwanandeje wa Yeesu.
\v 27 Leelo uBalinaaba wámutwala uSawuli kwa vanandeje va Yeesu. Wávataviilila shina uSawuli wámwagaga uMutwa uYeesu mu nsila ya kiluta mu lijumbi lya Damesiki na shina uMutwa wálogolaga nawo. Khanji wávataviilila shina uSawuli wávakhomaga avaanu ava ukho, ulwa mola sa Yeesu kwa wujimfu.
\p
\v 28 Baheene uSawuli wásigala lumo na vanandeje. Akhandi ipilima mu Yelusalemu, kuno iikhoma avaanu ulwa mola sa Mutwa uYeesu kwa wujimfu.
\v 29 Akhandi ilogola na kikhaanania na Vayahuudi vamonga vina valogolaga ishilogolo sha Shiyunaani ulwa Yeesu, leelo aveene vaajesa kiija vamubude.
\v 30 Baheene avahuvililaaji va Yeesu vaamanya ago, vamusindihisa vamufisa mu lijumbi lya Kayisaliya, vamulekha alute kunyaakwe ku Taliso.
\p
\v 31 Mu nsiku iso, ishipuga sha vahuvililaaji va Yeesu ava ku Yudeya, ku Galilaya na ku Samaliya, vaava nu wulindamafu na kikhangala mu lihuuvi. Khanji ishipuga sha vahuvililaaji vakhandi vikimuyinatila uMutwa uYeesu, woope uNumbula uMunofu wáava ikivajinia. Ndeeno avahuvililaaji vakhandi vapiyonjelela mandu.
\s UPetulo ikimuponia uAyineya
\p
\v 32 Mu luhaavi ulo, uPetulo akhandi iishila kuno na ukho, wáafikha mu lijumbi lya Lida, kiija avahunjile avahuvililaaji vina vakhandi viikhala ukho.
\v 33 Mu lijumbi ilyo, wámwaga umuunu yuna akhandi itambulwa Ayineya. Uyo akhandi atengelemwishe, agonile pa mushekha kwa luhaavi lwa maakha munaana.
\v 34 UPetulo wámujovela wáaja, “Wee Ayineya, uYeesu Kilisito wákuponia. Yiima! Gonja umushekha gwakho.” Baaho uAyineya wáyiima.
\v 35 Avaanu woona vina vikhalaga mu lijumbi lya Lida na mu lunyikha lwa Saloni, vaganile kimwaga uAyineya ijenda, woona vamuhuviilila uMutwa uYeesu.
\s UPetulo ikimufyusa uDolikasi
\p
\v 36 Akhandi akwali uwashimaayi yumonga, muhuvililaaji wa Yeesu mu lijumbi lya Yopa. Ilitaawa lyakwe akhandi itambulwa Tabita, kwa Shiyunaani yu Dolikasi.\f + \fr 9:36 \fq Dolikasi: \ft Uluganulo lwakwe, \fqa lwansa.\f* UDolikasi akhandi ikivatanjilisa avapiina na kisenga insengo isinji inofu.
\v 37 Mu nsiku iso, uDolikasi wáatamwa uwutamu, wáafwa. Avaanu vaguyoosa umufimba gwakwe, vagugonia mu wudaama wa mu juulu.
\v 38 Uluhaavi ulo avahuvililaaji vayine vapulikha kiija, uPetulo ali mu lijumbi lya Lida. Baheene vavafilikha kwa mwene avaanu vavili, kiiva ilijumbi ilyo likhandi nkholeela ni lijumbi lyanave ilya Yopa. Avaanu vina vafilikhwagwa vamulomba mandu uPetulo vaaja, “Tikikulomba uyinse kunyeesu, usikhadiilaga!”
\p
\v 39 Baheene uPetulo wáaluta lumo na woope. Vaganile kifikha ku Yopa, vamutwala mu wudaama wa mu juulu. Avafwile woona vamukungaanila kuno vikhoola. Vamuwonensa inkhansu na menda aganji gina uDolikasi wávahonelaga pina akhandi muumi.
\p
\v 40 UPetulo wávahumya avaanu woona kunja, wáfugama, wámufuunya uNguluvi. Baheene wáguloleela umufimba gula wáaja, “Wee Tabita, lamukha!” UTabita wádaamula ameeho. Wáganile kimwaga uPetulo, wáakhala.
\v 41 UPetulo wámukhata iliwokho, wámuyiimya. Wávashemeela avafwile vala, na avahuvililaaji vamonga va Yeesu, wávawonensa uTabita kiija muumi.
\v 42 Imola iso sayalaalila mu majumbi goona aga Yopa, avaanu vinshi vamuhuviilila uMutwa uYeesu.
\v 43 UPetulo wásigala ku Yopa nsiku nyinshi, akhandi iikhala mu nanda ya muunu yuna akhandi iinosa inkwembe, akhandi itambulwa Simoni.
\c 10
\s UKolineliyo ikimushemeela uPetulo
\p
\v 1 Mu lijumbi lya Kayisaliya, kukhandi nu Muluumi yumonga, akhandi itambulwa Kolineliyo. Akhandi umuyimililaaji wa vasulukhali. Akhandi ilongosa avasulukhali ligana, kihuma mu shipuga ishikhome sha vasulukhali, shina shatambulwagwa shipuga sha Vaitaliya.
\v 2 Khanji akhandi muunu munofu yuna akhandi ikimuyinatila uNguluvi, lumo na vaanu woona va mukhaaya yaakwe. Akhandi ikimufuunya uNguluvi luhaavi loona na kivatanga mandu avapiina.
\p
\v 3 Ilisiku limonga, yikhandi mu masala ga gonja paminsi, uKolineliyo wámwagaga umalayikha wa Nguluvi mu mahilu. Umalayikha wámujovela wáaja, “Wee Kolineliyo!”
\v 4 UKolineliyo wámungʼalulila ameeho umalayikha yula kwa kitungumala, wámuposa wáaja, “Wee mutwa, kuli shi?” Umalayikha wámujovela wáaja, “UNguluvi wápulikha amafuunyo gaakho, wákwaga shina ukivatanjilisa avapiina. Ago goona ikigaaga kushaanya ukho ngaja sadaakha ya kimushendeefya.
\v 5 Lino, uvafilishe avaanu ku lijumbi lya Yopa, vamushemeele umuunu yuna itambulwa Simoni, ilitaawa ilinji itambulwa Petulo.
\v 6 Iikhala kwa muunu yuna itambulwa Simoni, yuna iinosa inkwembe. Inanda yaakwe yili kulubali lwa bahali.”
\p
\v 7 Umalayikha wáganile kimala kimujovela uKolineliyo, wáwuukha. Baheene uKolineliyo wávashemeela vavili mu vavanda vaakwe, lumo nu musulukhali yumo mu vatanjilisaaji vaakwe, yuna akhandi ikimuyinatila uNguluvi.
\v 8 UKolineliyo wáganile kimala kivataviilila goona gina umalayikha wámulajisaaga, wávafilikha ku Yopa.
\s UPetulo ikigaaga amahilu
\p
\v 9 Pamulaawu njine ilisala lya mutanda paminsi, avaanu vina uKolineliyo wávafilikhaga vavejeela ku Yopa. Uluhaavi ulo uPetulo wátaana kushaanya ya nanda,\f + \fr 10:9 \fq Kushaanya ya nanda: \ft AVayahuudi vakhandi vitiima inanda saanave, kwa kiyansalania amasole kushaanya, na vapinyaga ulusito, na kihiliva ni lilongo. Apo baheene vakhandi vituuya. \f* kiija amufuunye uNguluvi.
\v 10 Injala yamuluma, wádobokha kiilya. Pina vitelekha ishakiilya shina asiilye, wágaaga amahilu.
\v 11 Mu mahilu ago, wákwaga kushaanya kudindule, ishiinu shina shili ngaja mutote mukhome guna gukhandi gukhatiilwe imbali saakwe sina, gwayiikha pansi.
\v 12 Mukhati yaakwe mukhandi ni nkhanu sa fihwano fyona. Mukhandi ni nkhanu inya magulu gana, inkhanu sina sitambala ni nyuni sina sigulukha ku wulanga.
\p
\v 13 Baheene, uPetulo wápulikha ishawuti yikimujova kiija, “Wee Petulo, yiima! Ushinje, ulye!”
\v 14 UPetulo wámugomosesa wáaja, “Ndaali mutwa! Loleela, nisinajelaje kiilya shoshoona shina indaji sa Musa sikishijova sha mwikho!”\f + \fr 10:14 \fq Mwikho: \ft Kukhandi kuna nkhanu sina aVayahuudi vakhanwagwa kiilya mu ndaji sa Musa, kwa kiiva sikhandi nyaafu. \xt Yimba mu litaafili lya Njowo sa Valaawi 11.\f*
\v 15 Baheene ishawuti yamujovela uPetulo mala khavili kiija, “Ishiinu shoshoona shina uNguluvi ashivaleese, owe usikhashijovaga mwikho.”
\v 16 Ago gasenjekhaga mala khatatu yoona, baaho umutote gula gwatinisiwa kushaanya.\fig |cn01945B.jpg|col||David C. Cook Publishing Co.|UPetulo ikigaaga amahilu|10:9-16\fig*
\p
\v 17 UPetulo pina ihiviilila kiija amahilu ago uluganulo lwakwe shi, avaanu vina uKolineliyo wávafilikhaga, pina vayimanyaga inanda ya Simoni, vayiima pa mulyango.
\v 18 Vahoodesa, vaaposa vaaja, “Wuli, apa papeene iikhala kwa luhaavi uSimoni yuna itambulwa Petulo?”
\v 19 Pina uPetulo ihiviilila ulwa mahilu ago, uNumbula uMunofu wámujovela wáaja, “Pansi vakwali avaanu vatatu vina vikikusakula.
\v 20 Lino yiima, yiikha, ulute lumo nawo. Usikhaveesaga nu muninu khabisa, kwa kiiva yuune navafilikha.”
\p
\v 21 UPetulo wáganile kiyiikha pansi, wávajovela avaanu vala wáaja, “One yuune yuna mukinisakula. Lino! Kwashi mwayinsa?”
\v 22 Vamugomosesa vaaja, “Umuyimililaaji yumonga wa vasulukhali wátufilikha, ilitaawa lyakwe yu Kolineliyo, mugolofu, ikimuyinatila uNguluvi, khanji aVayahuudi woona vikimusufya. Lino umalayikha wa Nguluvi wámujovela kiija, akusaajise kunyaakwe, apuliise amaswi gina usimujovele.”
\v 23 Baheene uPetulo wávasaajisa avaanu vala mukhati, vaava vahensa vaakwe.
\s UPetulo mu nanda ya Kolineliyo
\p Kwaganile kiisha, uPetulo na vaanu va Kolineliyo vaaluta na vahuvililaaji avanji ava ku Yopa.
\v 24 Ilijuva lya wuvili, vaafikha ku lijumbi lya Kayisaliya. Vamwaga uKolineliyo avakunganiise avalukholo lwakwe, lumo na vamanyi vaakwe, avaheepile.
\p
\v 25 UPetulo wáganile kifikha, uKolineliyo wámusaajisa, wáfugama pansi pa magulu gaakwe kimupeela ulugoto.\fig |WA03964b.jpg|col|||UKolineliyo ifugama pa Petulo|10:25\fig*
\v 26 Leelo uPetulo wámunyenyula, wámujovela wáaja, “Yiima! Loleela, na yuune nili muunu ngaja yuuwe!”
\v 27 Baheene uPetulo nu Kolineliyo vahuluta mukhati yaakwe kuno vilogola, vavaaga avaanu vinshi vakungaanile mula.
\v 28 UPetulo wávajovela wáaja, “Omwe mwimanya wunofu kiija, ose tili Vayahuudi, ingʼoma seesu sikitukhaana kihansinkhana na vaanu vina vasili Vayahuudi, hata kijendelana na woope. Leelo uNguluvi wániwonensa kiija, nisikhamujovaga umuunu yoyoona kiija mwikho awu mwafu.
\v 29 Mwagana kinishemeela, nayinsa, lulwene nisakhaana. Lino, mwanishemeelela shi?”
\p
\v 30 UKolineliyo wámugomosesa wáaja, “Sishilile nsiku sitatu kihuma uluhaavi luna nikhandi nikimufuunya uNguluvi mu nanda yangu iyi, uluhaavi ngaja ulu ulwa lisala lya gonja lya paminsi. Baaho namwaga umuunu ayiimile kumwandi yangu afwalile amenda gina gingʼaala ngʼaala.
\v 31 Wánijovela wáaja, ‘Wee Kolineliyo, uNguluvi wápulikha amafuunyo gaakho, ishendeeva na shina ukivatanjilisa avapiina.
\v 32 Baheene lino, uvafilishe avaanu valute ku Yopa, vamushemeele uSimoni yuna itambulwa Petulo. Iikhala kwa muunu yuna itambulwa Simoni, yuna iinosa inkwembe. Inanda yaakwe yili kulubali lwa bahali.’
\v 33 Ago gageene ganigaha kiija, nivafilishe nyangu avaanu vakushemeele, na yuuwe waagaha wunofu kiyinsa. Lino woona tili pa Nguluvi, tipuliise amaswi goona gina uMutwa uNguluvi wákulajisa kiija, utujovele.”
\p
\v 34 Baheene uPetulo wávajovela avaanu vala wáaja, “Lino naamanya kiija, shiyooli uNguluvi asikivabaniilila avaanu!
\v 35 Leelo, ikivayiitikha avaanu va nyi soona vina vikimuyinatila na kisenga gina ikigadobokha umwene.
\v 36 Omwe mwimanya kiija, uNguluvi wávafilikhaga avaanu vaakwe kivakhoma aVaisilaheli vayeesu iMola iNofu, kiija vapate uwulindamafu kwa nsila ya Yeesu Kilisito, uMutwa wa vaanu woona.
\v 37 Mwimanya gina gasenjeeshe mu nyi yoona iya Yudeya, gayansaga mu nyi ya Galilaya. Wáyansaaga kivakhoma avaanu pina uYohana ikivakhoma, kiija vatwinisiwe.
\v 38 Mwimanya kiija, uNguluvi wámubagulaga uYeesu uwa ku Nasaleti wámupeela uNumbula uMunofu ni ngufu. UYeesu wálutaga mbali soona, iigaha amanofu na kiponia avaanu woona vina vilafisiwa nu Shetaani, kwa kiiva uNguluvi akhandi lumo na woope.
\p
\v 39 “Goona ago gina uYeesu wágahaga mu nyi ya Vayahuudi na mu lijumbi lya ku Yelusalemu, ose tili valunjikhaaji. Baheene vamubuda kwa kimukhomeelela pa musalaaba.
\v 40 Leelo ilisiku lya wutatu, uNguluvi wámufyusa, wámuwonensa kwa vaanu.
\v 41 Vasili vaanu woona vina vamwagaga, leelo ose tamwagaga, ose uNguluvi wátubagulaga kiija, tisiive tili valunjikhaaji va ago. Uluhaavi ulo luna uYeesu wáfyukhaga kihuma kwa vina vafwile, ose tikhaliile na kiingʼwa lumo.
\v 42 Wátulajisaaga kiija, tikhome ku vaanu iMola iNofu na kihumya uwulunjikhaaji kiija, yumwene yuna uNguluvi amubagwile. Khanji uNguluvi amubagwile umwene kiija, avahije avaanu awuumi na vina vafwile.
\v 43 UYeesu uyo yumwene yuna avakuwamalago woona vajovaga kiija, umuunu yoyoona yuna ikimuhuviilila, akhasaajilwa uwunansi waakwe kwa litaawa lyakwe.”
\s Vina vasili Vayahuudi vamuyanushila uNumbula uMunofu
\p
\v 44 UPetulo pina ilogola amaswi ago, uNumbula uMunofu wávayiishila woona vina vagapulikhaga.
\v 45 AVayahuudi vina vikimuhuviilila uYeesu vina vamusindihisaaga uPetulo, vaganile kiwona kiija, avaanu vina vasili Vayahuudi woope uNumbula uMunofu wávayiishila, vaswiga mandu.
\v 46 Vaswigaga kwa kiiva vavapulikhaga vilogola kwa filogolo ifinji vikimusufya uNguluvi.
\p Baheene uPetulo wáaja,
\v 47 “Avaanu ava woope vamuyanushila uNumbula uMunofu ngaja ose. Kusiina umuunu yuna angavakhaana ava kiija, vasikhatwinisiwaagwa kwa malenga!”
\v 48 Baheene uPetulo wálajisa kiija, uKolineliyo na vayine vatwinisiwe kwa litaawa lya Yeesu Kilisito. Kuunyuma, uKolineliyo na vayine vamulomba uPetulo kiija, asigale lumo na woope kwa nsiku ndoodo.
\c 11
\s UPetulo ilogola gina gisenjekha kwa vina vasili Vayahuudi
\p
\v 1 Avanandeje na vahuvililaaji va Yeesu avanji vina vakhalaga ku nyi ya Yudeya, vapulikha kiija, vina vasili Vayahuudi woope valiyiitikha iLiswi lya Nguluvi.
\v 2 Baheene uPetulo pina wátinaga ku Yelusalemu, aVayahuudi avahuvililaaji, vayansa kikhaanania nawo
\v 3 vaaja, “Kwashi owe ukhandi wihuluta mu nanda sa vaanu vina vasiyinjisiiwe ijando na kiilya lumo na woope?”
\p
\v 4 Baaho uPetulo wáyansa kivajovela shila shiinu kwa lugoto, wávajovela wáaja,
\v 5 “Ilisiku limonga nikhandi ku lijumbi lya Yopa. Pina nikhandi nikimufuunya uNguluvi, nagaagaga amahilu. Mu mahilu ago, nashaagaga ishiinu shina shili ngaja mutote mukhome guna gukhandi gukhatiilwe imbali saakwe sina. Gukhandi guyiikha kihuma kushaanya, gwayiikha nkholeela noone.
\v 6 Naganaga kiloleela mukhati yaakwe, mukhandi ni nkhanu sa fihwano fyona. Mukhandi ni nkhanu inya magulu gana, inkhanu sina sitambala ni nyuni sina sigulukha ku wulanga.
\p
\v 7 “Baheene napulikha ishawuti yiijova, ‘Wee Petulo, yiima! Ushinje, ulye!’
\v 8 Namugomosesa naaja, ‘Ndaali mutwa! Loleela, nisinajelaje kiilya shoshoona shina indaji sa Musa sikishijova sha mwikho!’
\v 9 Leelo ishawuti iyo kihuma kushaanya yanijovela mala khavili kiija, ‘Ishiinu shoshoona shina uNguluvi ashivaleese, owe usikhashijovaga mwikho.’
\v 10 Ago gasenjekhaga mala khatatu yoona, baheene ifiinu ifyo fyona fyatina kushaanya.
\p
\v 11 “Baaho avaanu vatatu vina vavafilikhaga kihuma kula ku Kayisaliya, vakhandi vayiimile kumwandi ya nanda yina nakhalaga.
\v 12 UNumbula uMunofu wánijovela kiija, nilute lumo na woope, nisikhaveesaga nu muninu. Baheene naaluta lumo na vahuvililaaji vayangu mutanda kiluta ku Kayisaliya. Taganaga kifikha kula, tayinjila mu nanda ya muunu ilitaawa lyakwe yu Kolineliyo,
\v 13 woope wátutaviilila shina umalayikha wámutwiwushilaga mu nanda yaakwe umo. Umalayikha uyo wámujovaga wáaja, ‘Uvafilishe avaanu valute ku Yopa, vamushemeele uSimoni yuna itambulwa Petulo.
\v 14 Uyo yumwene asikujovele amaswi, na kishilila kwa maswi ago, usikulusiwe owe lumo na vaanu woona mu nanda yaakho.’
\p
\v 15 “Pina niyansa kilogola na vaanu awo, baaho uNumbula uMunofu wávayiishila ngaja shina wátuyishilaga ose ulwamwandi.
\v 16 Nakumbukha iliswi lila lina uMutwa uYeesu wátujovelaga wáaja, ‘UYohana wávatwiniaga avaanu kwa malenga, leelo omwe mukhatwinisiwa kwa Numbula uMunofu.’
\v 17 UNguluvi wávapeelaga awo vina vasili Vayahuudi uNumbula uMunofu, yuna wátupeelaga ose pina tikhandi timuhuviliile uMutwa uYeesu Kilisito. Lino ngaja shina lushwali, one yuune naani nimukhaane uNguluvi?”
\p
\v 18 AVayahuudi vaganile kipulikha ago, vaalekha kikhaania. Vamusufya uNguluvi vaaja, “Humbe uNguluvi wávapeela woope avaanu vina vasili Vayahuudi, insila yina vilambiisila uwunansi waanave, vapate uwuumi wa shiluta!”
\s Ishipuga sha vahuvililaaji ava ku Antiyokiya viyimiililwa
\p
\v 19 Avahuvililaaji va Yeesu vina vapalankhanaga kwa kiiva ya malava, gina gafwataga kibudwa kwa Sitefano, vaaluta mu nyi sa Foyinike, shigunguli sha Kipulo, na mu lijumbi lya Antiyokiya. Koona ukho, vakhandi viikhoma imola sa Mutwa uYeesu kwa Vayahuudi veene duguli.
\v 20 Leelo mu Antiyokiya, avamonga mu awo, vina vayinsaga kihuma mu shigunguli sha Kipulo, na mu lijumbi lya Kileene, vayansa kikhoma iMola iNofu iso isa Mutwa uYeesu na kwa vina vasili Vayahuudi.
\v 21 Ingufu sa Mutwa uNguluvi sikhandi lumo nawo, avaanu vinshi mandu vahuviilila na kimufwata uMutwa uYeesu.
\p
\v 22 Ishipuga sha vahuvililaaji va ku Yelusalemu, vaganile kipulikha ago gina gasenjekhaga kwa vaanu va ku Antiyokiya, vamufilikha uBalinaaba kula.
\v 23 Wáganile kifikha ukho, wáawona shina uNguluvi avayimiliile avaanu awo, wáshendeeva mandu. Akhandi ikivakuviilisa woona kiija, vayitenekhaje kimuyinatila uMutwa uYeesu kwa numbula saanave soona.
\v 24 UBalinaaba akhandi muunu munofu, akhandi amemile uNumbula uMunofu ni lihuuvi. Baheene avaanu vina vamuhuvililaga uMutwa, vayonjelela vaava vinshi mandu.
\p
\v 25 Kuunyuma uBalinaaba wáaluta mu lijumbi lya Taliso kimusakula uSawuli.
\v 26 Wáganile kimwaga, wámuleeta ku Antiyokiya. Baheene vaakhala ukho mwakha goona, vakhandi vikungaana lumo ni shipuga sha vahuvililaaji, vakhandi vimanyisa avaanu vinshi mandu ulwa mola sa Yeesu. Apo pa Antiyokiya, avaanu vayansaaga kivatambula avahuvililaaji va Yeesu kiija, Vakilisito.
\p
\v 27 Mu nsiku iso, vayinsaga pala pa Antiyokiya avakuwamalago avamonga kihuma ku Yelusalemu.
\v 28 Yumo mu awo, ilitaawa lyakwe akhandi itambulwa Agabo. Uyo, wáyiima wáakuwa amalago kishilila kwa Numbula uMunofu kiija, injala inkhome yikhagwa mu nyi soona. (Injala iyo yiyeene yikhagwile pina uKayisaali Kilawudiyo, umutwa wa Valuumi akhandi atemile.)
\v 29 Kwa kiiva ya ago, avahuvililaaji va Yeesu vapulinkhana kiija, shila muunu mu veene ahumye ifiinu, mu fiinu fina anafyo. Ifiinu ifyo, fivatanje avahuvililaaji vayaanave ava ku nyi ya Yudeya.
\v 30 Vafikungaania, vavapeela uBalinaaba nu Sawuli kiija, vafitwale kwa vayimililaaji va shipuga sha vahuvililaaji va Yeesu ava ku Yelusalemu.
\c 12
\s UPetulo idindulilwa mu shifungo
\p
\v 1 Mu nsiku iso, umutwa uHelode uAgilipa\f + \fr 12:1 \fq UHelode uAgilipa: \ft Yimba iliswi \fqa Helode\fqa* mu Maswi aMahensa.\f* wáyansiise kivakhata avaanu vamonga mu shipuga sha vahuvililaaji ukho ku Yelusalemu kiija avalafye.
\v 2 Wálajisa kiija, vamubude kwa panga uYaakobo\f + \fr 12:2 \fq UYaakobo: \ft Uyu akhandi mwana va Sebedayo, na akhandi munyaayumo mu vamanyisiwa ishumi na vavili ava Yeesu. \ft*\f* umaame wa Yohana.
\v 3 Wáganile kigaaga ago gavashendeefya aVayahuudi, wálajisa vamukhate nayu Petulo. Sikhandi nsiku sa shiwungo sha makhaate gina gasiponyisiiwe ishiwumulilo.\f + \fr 12:3 \fq Shiwungo sha makhaate gina gasiponyisiiwe ishiwumulilo: \ft Yimba iliswi ili mu Maswi aMahensa.\f*
\v 4 Vaganile kimukhata uPetulo, uHelode wámudindila mu shifungo. Wámutwala mu fipuga fina (4), ifya vasulukhali vina vakhandi vana (4) vana (4) kiija, vamuyangalile wunofu. Wáhiiva kiija, pina hambi shaashila ishiwungo sha Pasaakha,\f + \fr 12:4 \fq Pasaakha: \ft Yimba iliswi ili mu Maswi aMahensa.\f* baheene amuhije uPetulo pa vaanu.
\v 5 Mu nsiku iso sina uPetulo wádindilwagwa mu shifungo, ishipuga sha vahuvililaaji vakhandi vikiyihumya mandu kimufuunyila uPetulo kwa Nguluvi.
\p
\v 6 Paashilo, ilisiku lina uHelode akhandi apanjile kimuhiga uPetulo, uPetulo wágonile mu shifungo. Akhandi paakhati naakhati ya vasulukhali vavili, vamupinyilisaaga mu mawokho gaanave na manyololo gavili. Pa mulyango gwa shifungo vakhandi vakwali avasulukhali avanji vina vakhandi viyangalila.
\p
\v 7 Baaho wáyinsa umalayikha wa Mutwa uNguluvi, wáyiima pina akhandi uPetulo, uwuvalafu wangʼalikha mu shumba shila isha shifungo. Umalayikha wámudegensa uPetulo mu luvafu ikimulamusa, wámujovela wáaja, “Lamukha nyangu!” Amanyololo gina vamupinyaga uPetulo mu mawokho, gaagwa pansi!
\v 8 Umalayikha uyo wámujovela wáaja, “Yipinya ulukhova lwakho, ufwale indaatu.” UPetulo pina wáganile kimala kigaha ndeeno, umalayikha wámujovela wáaja, “Fwala ilikhooti lyakho, unifwate!”
\v 9 Baheene uPetulo wámufwata umalayikha, vaaluta kunja ya shumba. Asikhamanyile kiija, ago gina umalayikha wágagahaga gakhandi ga shiyooli, akhandi ihiiva kiija, aga mahilu.
\v 10 UPetulo nu malayikha uyo vaashila kwa vayangalilaaji va wutasi, na va wuvili, vaafikha ku mulyango gwa shuuma kipoola mu shifungo, kiluta mu lijumbi. Umulyango ugo gwadindukha gwene duguli, vapoola kunja. Pina viishila mu nsila yimonga, baaho umalayikha uyo wámulekha uPetulo.
\p
\v 11 Baheene uPetulo wáamanya gina gasenjekha, wáaja, “Lino naamanya shiyooli kiija, uMutwa uNguluvi wánileetela umalayikha waakwe kiija, anikuluse mu mawokho ga Helode, na mu mavi goona gina aVayahuudi vahuvililaga kiija, asinigahile.”
\p
\v 12 Wáganile kimanya ago, wáaluta ku nanda ya Maliya, umaayi wa Yohana. UYohana uyo, ilitaawa ilinji akhandi itambulwa Maluko. Mu nanda iyo, vakungaanile avaanu vinshi vina vakhandi vikimufuunya uNguluvi.
\v 13 UPetulo akhandi ihoodesa ihoodi pa mulyango gwa lukeeke lwa nanda iyo. Umuhinja yumonga umuvanda, ilitaawa lyakwe wátambulwagwa Looda, wáaluta pa mulyango kipuliisa kiija yu naani.
\v 14 Wáganile kipulikha kiija, shawuti ya Petulo, wáshendeeva mandu, wásaamwa kimudindulila, wásijila mukhati ya nanda. Wávajovela avayine wáaja, “UPetulo ayiimile pa mulyango!”
\p
\v 15 Avayine vamujovela vaaja, “Una lukwale!” Leelo umuhinja yula wáashisa kilogola kiija, wápulikha ishawuti ya Petulo. Baheene vamujovela vaaja, “Uyo yu malayikha waakwe.”
\v 16 Uluhaavi ulo uPetulo akhandi apikiyitenekha kihoodesa pa mulyango. Vaganile kidindula umulyango, vamwaga, vatinukha.
\v 17 UPetulo wányenyula iliwokho kiija vasisime tototo, wávajovela shina wáhumisiwa nu Mutwa uNguluvi mu shifungo. Wávajovela wáaja, “Aga gina gasenjekha, mumujovelaje uYaakobo\f + \fr 12:17 \fq UYaakobo: \ft Uyu akhandi munangʼana wa Yeesu, khanji akhandi muyimililaaji wa shipuga sha vahuvililaaji ava ku Yelusalemu. \f* na vahuvililaaji va Yeesu avanji.” UPetulo wáwuukha pala, wáaluta uluvala ulunji.
\p
\v 18 Kwaganile kiisha, avasulukhali vala vaava vatungumeele mandu, kwa kiiva vasikhameenye gina gamupataga uPetulo.
\v 19 UHelode wálajisa avasulukhali kiija, vamusakule mandu uPetulo. Leelo vaganile kigombola kimupata, wávaposa vala vina vakhandi vikimuyangalila, vapootwa ilya kimugomosesa. Baheene wálajisa kiija, vavabude. Kuunyuma uHelode wáwuukha ku nyi ya Yudeya, wáaluta ku Kayisaliya, wáakhala kwa luhaavi.
\s Umutwa uHelode iifwa
\p
\v 20 Lino umutwa uHelode wávakhalalilaga mandu avaanu va lijumbi lya Tiilo ni Sidoni. Avaanu va majumbi ago, vaava shipuga shimo, vavafilikha avaanu kiija vatangaane nu Helode. Vamuhonsa uBulasito, yuna akhandi ikiyiyangalila inanda ya mutwa, wáava ulubali lwanave, valomba ilisiku lya kimwaga umutwa. Vakhandi vagulumiile kilomba uwulindamafu, kwa kiiva vahuviliile kiija, vaveesaje viipata ifyakiilya mu nyi ya mutwa.
\p
\v 21 Lyaganile kifikha ilisiku lina umutwa uHelode wáhagulaga vatangaane, wáfwala amenda gaakwe aga shitwa. Wáakhala mu shitengo shaakwe isha kihijila, wáyansa kivajovela avaanu vina vakhandi vakungaanile apo.
\v 22 Baheene avaanu vala vayansa kilyova ilyowo kwa wushendeefu vaaja, “Iyi yisili shawuti ya muunu! Iyi shawuti ya nguluvi weesu!”
\v 23 Vaganile kimusufya uHelode ndeeno, vasikhamutupiishe uNguluvi. Baaho hela umalayikha wa Mutwa uNguluvi wámutova nu wutamu uwa kiliiwa na mayokha ga mu wutumbu, wáafwa.
\p
\v 24 Iliswi lya Nguluvi lyayitenekha kiyalaalila na vahuvililaaji vakhandi viyonjelela mandu.
\v 25 UBalinaaba nu Sawuli vaganile kimala insengo yaanave,\f + \fr 12:25 \xt Yimba mu litaafili lya Nsengo sa Vanandeje 11:30.\f* vawuukha ku Yelusalemu lumo nu Yohana yuna akhandi itambulwa Maluko, vaaluta ku lijumbi lya Antiyokiya.
\c 13
\s UBalinaaba nu Sawuli viviikhwa mu nsengo
\p
\v 1 Mu shipuga sha vahuvililaaji va Yeesu ava ku lijumbi lya Antiyokiya mukhandi muna vakuwamalago na vamanyisaaji ava, uBalinaaba, uSimiyoni yuna vakhandi vikimutambula Nigeeli, uluganulo lwakwe mutiitu, uLukiyo yuna ahumile ku lijumbi lya Kileene, uManaheni yuna wásungwagwa lumo nu mutwa uHelode uAntipa, nu Sawuli.
\v 2 Awo woona pina vakhandi vikimufuunya uMutwa uYeesu, viilekha kiilya,\f + \fr 13:2 \fq Viilekha kiilya: \ft Yimba iliswi \fqa Kilekha kiilya\fqa* mu Maswi aMahensa.\f* uNumbula uMunofu wávajovela wáaja, “Nibagulili uBalinaaba nu Sawuli kwa nsengo yina nivashemeleele.”
\v 3 Vaganile kimala kimufuunya uNguluvi na kilekha kiilya, vavaviishila amawokho pa mutwe uBalinaaba nu Sawuli vaviikhwe mu nsengo, vavafilikha kiija valute.\fig |HG-K-Paul-1 BW.jpg|span|||Ulushuulo lwa wutasi ulwa Pawulo|13:4–14:28\fig*
\s USawuli nu Balinaaba ku Kipulo
\p
\v 4 UBalinaaba nu Sawuli pina vakhandi vafiliikhwe nu Numbula uMunofu, vaaluta ku lijumbi lya Selukiya. Kihuma apo vawuukha ni shipugo ishikhome viiluta ku shigunguli sha Kipulo.
\v 5 Vaganile kifikha ku Salami, vaava vikivakhoma avaanu iLiswi lya Nguluvi mu nanda sa kifuunyila isa Vayahuudi. Vakhandi lumo nu Yohana yuna akhandi itambulwa Maluko, yuna wáali mutanjilisaaji waanave.
\p
\v 6 Vaganaga kishuula mu shigunguli shoona isha Kipulo, vaafikha mu lijumbi lya umo, lina likhandi litambulwa Pafo. Vamwaga uMuyahuudi yumonga muhavi. Akhandi mukuwamalago umudehi, ilitaawa lyakwe yu Baali Yeesu.\f + \fr 13:6 \fq Baali Yeesu: \ft Litaawa lya Shialaamu. Uluganulo lwakwe, \fqa mwana wa Yoshuwa\fqa*. \f*
\v 7 Akhandi lumo nu mukhome wa shigunguli sha Kipulo, ilitaawa lyakwe Seligiyo Pawulo. Umukhome uyo akhandi muunu munya luhala mandu. Wávashemeela uBalinaaba nu Sawuli kiija, valute kunyaakwe apulishe yumwene iLiswi lya Nguluvi.
\v 8 Leelo umuhavi uyo, ilitaawa ilinji kwa Shiyunaani yu Elima, uluganulo lwakwe muhavi, wáyansa kikhaanania nu Balinaaba nu Sawuli, wáajesa kimuhonsa umukhome yula asikhayihuvililaga amamanyiso gaanave aga Yeesu.
\p
\v 9 Baheene uSawuli, ilitaawa ilinji itambulwa Pawulo,\f + \fr 13:9 \fq USawuli: \ft Litaawa lya Shiyahuudi. \fq Pawulo: \ft Litaawa lya Shiluumi. \f* pina ilongosewa nu Numbula uMunofu, wámuhonekha uElima wámujovela wáaja,
\v 10 “Owe uli lusawo lwa Shetaani, uli mulugu wa goona gina ga wugolofu pa Nguluvi! Umemile uwudehi hela, nu wusugu uwa kivajanga avanji. Kwashi usiilekha kiseetula insila sa shiyooli isa Mutwa uNguluvi, kiiva mu wunansi?
\v 11 Loleela lino, uMutwa uNguluvi asikupeele amalava, usipofole ameeho, usiloleela uwuvalafu wa lijuva kwa luhaavi.”
\p Baaho, uluwiiwi ni nshiisi yamugubikha uElima ku meeho, wáava asiloleela, wáyansa kipilima pilima kisakula umuunu uwa kimukhata iliwokho na kimulungamya.
\v 12 Baheene umukhome yula wáganile kigaaga gina gasenjekha, wámuhuviilila uMutwa uYeesu, kwa kiiva akhandi iswiga amamanyiso aga Mutwa uYeesu.
\s UPawulo iikhoma ku Antiyokiya mu nyi ya Pisidiya
\p
\v 13 UPawulo na vayine vawuukha ku lijumbi lya Pafo kwa shipugo ishikhome, vaafikha mu lijumbi lya Pelige mu nyi ya Pamufiliya. Leelo uYohana Maluko wávalekha apo, wáawuya ku Yelusalemu.\fig |cn01939C.jpg|span|||UPawulo na vayine vishuula kwa shipugo ishikhome|13:13\fig*
\v 14 Baheene uPawulo nu Balinaaba vawuukha ku Pelige, vayitenekha kishuula vaafikha mu lijumbi lya Antiyokiya mu nyi ya Pisidiya. Lyaganile kifikha ilijuva lya Sabaato,\f + \fr 13:14 \fq Sabaato: \ft Yimba iliswi ili mu Maswi aMahensa. \f* vayinjila mu nanda iya kifuunyila, vaakhala.
\v 15 Umuunu yumonga wáganile kiyimba mu litaafili lya ndaji sa Musa, na mu Mayandikhwa ga vakuwamalago, avayimililaaji va nanda iya kifuunyila vafilikha umuunu kwa Pawulo nu Balinaaba, avajovele kiija, “Valukholo lwangu, nda muna liswi lya kivajovela avaanu kivajinia inumbula, mujove.”
\p
\v 16 Baheene uPawulo wáyiima, wányenyula iliwokho kiija vamupuliise, wávajovela avaanu vala wáajova, “Omwe vagoosi aVaisilaheli, na omwe muna musili Vayahuudi muna muhuviilila ilihuuvi ilya Shiyahuudi, munipuliise!
\v 17 UNguluvi weesu ose ti Vaisilaheli, yumwene wávabagulaga avambuyeesu. Mu luhaavi luna vakhalaga ku wuhensa mu nyi ya Misili, wávaviikha vaava shimyanja shikhome mandu. Paanyuma wávalungamya, wávahumya mu Misili kwa ngufu saakwe inkhome.
\v 18 Wávagugumila injendo saanave kwa maakha mashumi gana mu lunyikha.
\v 19 Wáfibuda ifimyanja fungati mu nyi ya Kanaani, wávapeela avambuyeesu inyi iyo yive yaanave.
\v 20 Goona ago gasenjekhaga kwa luhaavi lwa maakha magana gana na mashumi gasaanu (450).
\p “Paanyuma, uNguluvi wávapeela avambuyeesu avalamulaaji va kivalongosa, mbakha uluhaavi luna umukuwamalago uSamweli pina wávalongosaaga.
\v 21 Baheene valomba kiija vave nu mutwa. UNguluvi wávapeela uSawuli, ulusawo lwa Kishi, wa shikholo sha Benyamini ave mutwa waanave kwa maakha mashumi gana.
\v 22 Pina uNguluvi wámuwuusa uSawuli, wámuviikha uDawudi ave mutwa waanave. UNguluvi wámuyiitikha uDawudi wáaja, ‘Namwaga uDawudi ulusawo lwa Yeese, ikiyishendeefya inumbula yangu. Umwene asiigahe goona gina nisakula gasenjeshe.’
\p
\v 23 “Kihuma mu shikholo sha Dawudi mumwene uNguluvi wávaletelaga aVaisilaheli uMukulusaaji uYeesu, ngaja shina wátahisaaga.
\v 24 Pina uYeesu ashaanali asinayanse insengo yaakwe, uYohana wálongolaga kivakhoma aVaisilaheli woona kiija valambiisile uwunansi waanave, na kitwinisiwa.
\v 25 UYohana pina akhandi iimala insengo yaakwe, akhandi ikivajova avaanu kiija, ‘Muhambula one yuune naani? One nisili Kilisito yuna mumuheepile! Loleeli, uyo yuna iyinsa kunyuma yangu, one nisikwiliile hata kihudula ingalawo sa ndaatu saakwe.’\f + \fr 13:25 \fq Kihudula ingalawo sa ndaatu saakwe: \ft Umuhensa pina iyinjila mukhati mu nanda, umuvanda akhandi ikimuhudula indaatu na kimuyoosa amagulu gaakwe. Insengo iyo yikhandi ya muvanda yuna mupiina mandu.\f*
\p
\v 26 “Omwe valukholo lwangu, avaanu va shikholo sha Abulahamu, na omwe muna musili Vayahuudi muna muhuviilila ilihuuvi ilya Shiyahuudi, imola isi sa wukulukho satuyinsila ose kihuma kwa Nguluvi.
\v 27 Avaanu vina vakhaaya va ku Yelusalemu lumo na vakhome vaanave vasikhamumanyile uYeesu kiija yumwene Mukulusaaji, na vasikhagameenye amaswi ga vakuwamalago aga Yeesu gina viyimba nsiku soona isa Sabaato. Vaganile kimuhiga uYeesu kiija vamubude, vagakwisa amaswi ago.
\v 28 Hata nda vasikhapatile iliswi ilya shiyooli lina liwonensa kiija visakulwa kimubuda uYeesu, vamulomba uPilaato kiija amuhije, baheene vamubude.
\v 29 Vaganile kikwisa goona gina uYeesu wáyandishilwagwa, vamuyiisa pa musalaaba, vamuviikha mu lijooja.
\v 30 Leelo uNguluvi wámufyusa kihuma kwa vina vafwile.
\v 31 UYeesu akhandi ikivatwiwushila nsiku nyinshi kwa vaanu vina valutaga lumo na woope kihuma ku nyi ya Galilaya, kiluta ku Yelusalemu. Awo vaveene valunjikhaaji vaakwe mu vaanu veesu aVaisilaheli.
\p
\v 32 “Ose tikivakhoma iMola iNofu kiija, gala gina uNguluvi wátahisaaga kwa vambuyeesu,
\v 33 lino wákwisa ulutaahiso lwakwe kunyeesu, tili vasukulu vaakwe, kwa nsila ya kimufyusa uYeesu. Ngaja shina yiyandiikhwe mu Sabuli ya wuvili kiija,
\q ‘Owe yuuwe Lusawo lwangu,
\q iminsiyaano naava nili Wiiho.’\f + \fr 13:33 \xt Yimba mu litaafili lya Sabuli 2:7.\f*
\m
\v 34 “UNguluvi wámufyusa uYeesu kihuma kwa vina vafwile kiija, umuvili gwakwe gusikhawolaga kaa. Yili ngaja shina uNguluvi wájovile,
\q ‘Nafingaga kimupeela uDawudi uluyimiililo ulunofu,
\q shiyooli uluyimiililo ulo lulwene nikhavayimiilila na yuumwe.’\f + \fr 13:34 \xt Yimba mu litaafili lya Isaaya 55:3.\f*
\m
\v 35 “Iliswi ilyo liyandiikhwe na pa luvala ulunji kiija,
\q ‘Usikhayiitikha kiija, umuvili gwangu guwole kukula,
\q one nili Munofu waakho.’\f + \fr 13:35 \xt Yimba mu litaafili lya Sabuli 16:10.\f* ”
\p
\v 36 UPawulo wáyitenekha kilogola kiija, “UDawudi wáganile kigaha gina idobokha uNguluvi kwa vaanu va shisafi shaakwe, wáafwa. Vamugubishila nkholeela na majooja ga vambuye, wáawola.
\v 37 Leelo yula yuna uNguluvi wámufyusaaga, asikhawolile.
\p
\v 38-39 “Lino omwe valukholo lwangu, mumanye kiija, tikivakhoma kiija, kishilila uYeesu, mukwiliile kisaajilwa uwunansi weenyu. Kwa kiiva ya ilyo, umuunu yoyoona yuna ikimuhuviilila uYeesu, ivasiwa kiiva mugolofu pa Nguluvi. Iliswi ili lisikwiliile kigahwa kwa kiyinatila indaji sa Musa.
\v 40 Lino muveesaje meeho, gasilaave gavafishile gina gakhayandiikhwe mu mataafili ga vakuwamalago kiija,
\q
\v 41 ‘Omwe muna mwisala, loleeli,
\q na kiswiga, mufwile kutali.
\q Kwa kiiva aga gina niigaha mu nsiku seenyu
\q musikwiliile kigahuviilila kaa,
\q hata nda umuunu avajovele!’\f + \fr 13:41 \xt Yimba mu litaafili lya Habakuki 1:5.\f*”
\p
\v 42 UPawulo nu Balinaaba, vakhandi viihuma mu nanda iya kifuunyila, avaanu vavalomba kiija vatine khanji mu lijuva lya Sabaato lina liyinsa, kiija valogole mandu ulwa mola isa maswi ago.
\v 43 Pina avaanu vawuukha kihuma mu nanda ya kifuunyila, aVayahuudi vinshi, lumo na vina vasikhandi Vayahuudi leelo vahuvililaga ilihuuvi ilya Shiyahuudi, vavafwata uPawulo nu Balinaaba. Avanandeje vavili awo, vakhandi vilogola na woope kwa kivajinia inumbula, kiija vayitenekhaje kihuviilila ulusungu lwa Nguluvi.
\p
\v 44 Ilijuva lya Sabaato lina lyafwataga, vafishile ngaja vaanu woona ava lijumbi lila, kipuliisa iMola iNofu iya Mutwa uYeesu.
\v 45 Leelo avakhome va Vayahuudi vaganile kivaaga avaanu vakungaanile, ililugu ilikhome vikivapuliisa avanandeje awo, vaava ni jiila mandu. Vakhaania amaswi gina uPawulo akhandi ilogola na kimuliga.
\v 46 Hata ndeeno, uPawulo nu Balinaaba vavagomosesa aVayahuudi vala kwa wujimfu vaajova, “Yayifwaya iLiswi lya Nguluvi likhomwe tangusiina kunyeenyu omwe Vayahuudi. Leelo mwalikhaana, na kiyiwona kiija musifwaya kiiva nu wuumi wa shiluta. Lino tikivalekha, tiiluta kwa vaanu vina vasili Vayahuudi.
\v 47 Kiiva uMutwa uNguluvi atulajiise kiija,
\q ‘Nikuviishile uve lumuli kwa vaanu vina vasili Vayahuudi,
\q kiija uvatwalile uwukulukho avaanu kifikha muna inyi yijelile.’\f + \fr 13:47 \xt Yimba mu litaafili lya Isaaya 49:6.\f*”
\p
\v 48 Avaanu vina vasili Vayahuudi, vaganile kipulikha amaswi ago, vamwemweta, vayisufya iMola iNofu iya Mutwa uYeesu. Woona vina vabagulwagwa kiiva nu wuumi wa shiluta, vamuhuviilila uMutwa uYeesu.
\p
\v 49 IMola iNofu iya Mutwa uYeesu yikhandi yiyalaalila mu nyi yila yoona.
\v 50 Leelo aVayahuudi vavahonsa avashimaayi va lishima, vina vakhandi vihuviilila ilihuuvi ilya Shiyahuudi na vagoosi avakhome va lijumbi lila. Awo vayansa kivalafya uPawulo nu Balinaaba, vavadaga mu nyi yaanave.
\v 51 Baheene uPawulo nu Balinaaba vavapavila kwa kikungʼuuna amankundi\f + \fr 13:51 \fq Kikungʼuuna amankundi: \ft Uluganulo lwakwe, aVayahuudi vinshi pina viiwuya kunyaanave, vakhandi vikungʼuuna amankundi ga nyi sina sisili sa Vayahuudi mu magulu gaanave, kiiva vakhandi viijova kiija inyi isinji mwikho. UPawulo nu Balinaaba vagahaga ndeeno, kivawonensa aVayahuudi vina vasikhaanaga imola sa Nguluvi kiija, uNguluvi ikivaaga vaafu, nda vasilambiisila, akhavahiga.\f* gina gakhandi mu nsayo sa magulu gaanave, kiija uNguluvi akhavahiga. Baheene vaaluta ku lijumbi lya Ikoniyo.
\v 52 Leelo avahuvililaaji ava pala pa Antiyokiya vakhandi vimwemweta mandu, vakhandi vilongosewa nu Numbula uMunofu.
\c 14
\s Avaanu ava ku Ikoniyo vibagunkhana fipuga fivili
\p
\v 1 UPawulo nu Balinaaba pina vakhandi ku lijumbi lya Ikoniyo, vayinjila mu nanda iya kifuunyila iya Vayahuudi ngaja shina yikhandi ngʼoma yaanave. Ku Ikoniyo ukho, gasenjekhaga gagala gina gasenjekhaga ku Antiyokiya ya ku Pisidiya. Vavamanyisa avaanu umo imola sa Yeesu kwa ngufu. AVayahuudi vinshi mandu, lumo na vaanu vinshi vina vasili Vayahuudi, vamuhuviilila uYeesu.
\v 2 Leelo aVayahuudi vamonga vina vakhaanaga kimuyiitikha uYeesu, vayansa kivahonsa vina vasili Vayahuudi na kivaseetula inumbula saanave kiija, vavakhalalile avahuvililaaji.
\v 3 Hata ndeeno, uPawulo nu Balinaaba vaakhala nsiku nyinshi ku Ikoniyo, vaava vikivajovela avaanu imola isa mota ya Yeesu kwa wujimfu. UMutwa uYeesu akhandi iwonensa kiija amaswi gaanave ga shiyooli, kwa nsila ya kivapeela ingufu isa kigaha amiitu na mabikha minshi.
\v 4 Avaanu va mu lijumbi lila vabagunkhana, avanji vaava ulubali lwa Vayahuudi, avanji vaava ulubali lwa vanandeje.
\p
\v 5 Kuwudugo, aVayahuudi na vayimililaaji vaanave, lumo na vaanu vina vasili Vayahuudi, vapulinkhana kivagahila fivi na kivahuda na mangʼanga uPawulo nu Balinaaba.
\v 6 Avanandeje vaganile kimanya shina vapulinkheene, vasijila mu nyi iya Likayoniya, umo vaaluta mu lijumbi lya Lisitila ni Delibe, na mu majumbi gina gali nkholeela.
\v 7 Shila luvala vakhandi vikivakhoma avaanu iMola iNofu.
\s UPawulo nu Balinaaba ku Lisitila
\p
\v 8 Mu lijumbi lya Lisitila, mukhandi nu muunu yumonga yuna akhandi mulema amagulu kihuma asawe, asikhajendile hata lisiku limo.
\v 9 UPawulo pina akhandi apilogola, umuunu yula woope wákhalaga bahala ikimupuliisa. UPawulo wámuhonekha umuunu yula, wámwaga kiija ana lihuuvi ilya kiponisiwa.
\v 10 UPawulo wákhoosa ishawuti wáaja, “Uyiime kwa magulu gaakho!” Baheene umuunu yula wáyiima nyangu, wáyansa kijenda yumwene.
\p
\v 11 Avaanu vina vakhandi vakungaanile pa lilugu lila, vaganile kimwaga uPawulo shina wámuponia umuunu yula, vayansa kilyova ilyowo kwa shilogolo shaanave isha Shilikayoniya vaaja, “Amanguluvi gatuyiishila kwa shihwano sha vaanu!”
\v 12 Vamupeela uBalinaaba ilitaawa ilya munyaayumo wa manguluvi gaanave vaajova yu Sewusi. UPawulo, vamupeela ilitaawa ilya Helime,\f + \fr 14:12 \fq Sewusi: \ft Mu manguluvi ga Vayunaani, uSewusi yumwene akhandi mukhome kishila avayine woona nu \fq Helime \ft akhandi mukuwamalago na mulogolaaji waakwe.\f* kwa kiiva uPawulo yumwene akhandi mulogolaaji mandu.
\v 13 Uluvala lwa lilonjelo lya Sewusi lukhandi kunja ya lijumbi. Baheene umutambule wa Sewusi wáleeta ingʼombe sivili, ni njoola sina vatavile na makogo pa shikwilo sha lijumbi. Umutambule lumo na vaanu vakhandi visakula kimushinjila uPawulo nu Balinaaba ingʼombe igida iso, sive shadanda.
\p
\v 14 Vaganile kipulikha ago avanandeje uBalinaaba nu Pawulo, vadeemula amenda gaanave kiwonensa shina vingʼuula. Vaasiga, vayinjila mu lilugu lya vaanu, vakhoosa ishawuti vaajova,
\v 15 “Omwe vagoosi! Kwashi mwisenga aga? Ose tili vaanu ngaja omwe! Tili apa kikhoma iMola iNofu, kiija muleshe kigafuunya amanguluvi gina gasitanga shiinu, muveesaje vaanu va Nguluvi yuna muumi, yuna wáwumbaga uwulanga, inyi, ibahali na fyona fina fikwali umo.
\v 16 Insiku sa paanyuma uNguluvi wávalekhaga avaanu woona vina vasili Vayahuudi vayitenekhaje kiyinatila gala gina visakula aveene.
\v 17 Hata ndeeno, asikhaleshile kiwonensa kiija ali lumo nawo kwa kivagahila amanofu. UNguluvi yumwene ikivaleetela inoonya kihuma kushaanya kiija, muve ni shakiilya kwa luhaavi luna lufwaya. Umwene ikivapeela uwinshi wa fyakiilya na kishendeefya mandu mu numbula seenyu.”
\v 18 Hata nda uPawulo nu Balinaaba vajovaga amaswi ago, yikhandi lukhamu kilisivila ililugu lya vaanu kiija, vasikhahumyaga ishadanda kunyaanave.
\p
\v 19 Kuunyuma vayinsaga aVayahuudi vamonga vina vahumile ku Antiyokiya na ku Ikoniyo. Vavahonsa avaanu vave lubali lwanave, woona vamuhuda uPawulo na mangʼanga. Vamuduluuna, vamutwala kunja ya lijumbi, kwa kiiva vahiivile kiija afwile.
\v 20 Leelo avamanyisiwa pina vamupiliime uPawulo, wálamukha, wáawuya mu lijumbi. Kwaganile kiisha, wáwuukha apo, wáaluta lumo nu Balinaaba mu lijumbi lya Delibe.\fig |cn01966B.jpg|col||David C. Cook Publishing Co.|Avamanyisiwa vamupiliime uPawulo|14:20\fig*
\s UPawulo nu Balinaaba viiwuya ku Antiyokiya ya ku nyi ya Siliya
\p
\v 21 UPawulo nu Balinaaba, pina vakhandi vali ku lijumbi lya Delibe, vakhandi vikivakhoma avaanu iMola iNofu, vinshi vaseetukha vaava vahuvililaaji va Yeesu. Kuunyuma vaawuya ku Lisitila, Ikoniyo na ku Antiyokiya ya ku nyi ya Pisidiya.
\v 22 Kokoona kuna vakhandi viiluta, vakhandi vikivajinia inumbula avahuvililaaji na kivakhangasa vakhalaje mu lihuuvi. Vakhandi vikivajovela kiija, “Kiyinjila mu Wutwa wa Nguluvi, yisakulwa kishilila mu malava minshi.”
\v 23 UPawulo nu Balinaaba vakhandi vikivabaagula avayimililaaji va kiyimiilila ifipuga fya vahuvililaaji woona. Vavaviikhaga kwa Mutwa uYeesu kwa nsila ya kilekha kiilya kwa kiiva ya kivafuunyila.
\p
\v 24 Kuunyuma uPawulo nu Balinaaba vaashila mu nyi ya Pisidiya, vayinjila ku nyi ya Pamufiliya,
\v 25 vaafikha ku lijumbi lya Pelige. Vaganile kivamanyisa imola sa Nguluvi ukho, vaaluta mu lijumbi lya Ataliya.
\v 26 Vawuukha pala kwa shipugo ishikhome, vaaluta khanji ku Antiyokiya ya ku nyi ya Siliya. Apo baheene ishipuga sha vahuvililaaji, shikhandi shikivafuunyila imota ya Nguluvi kwa nsengo yina vaava vayimalile.
\v 27 Vaganile kifikha ku Antiyokiya, vashikungaania ishipuga sha vahuvililaaji. Vavajovela goona gina uNguluvi wágahaga kishilila kunyaanave, na shina wávadindulila vina vasili Vayahuudi umulyango gwa kimuhuviilila uYeesu.
\v 28 Vakhalaga nsiku nyinshi ku Antiyokiya lumo na vahuvililaaji va Yeesu.
\c 15
\s Ishiwungu ku Yelusalemu
\p
\v 1 UPawulo nu Balinaaba pina vakhandi ku lijumbi lya Antiyokiya ya ku nyi ya Siliya, vayinsile aVayahuudi vamonga vahumile ku nyi ya Yudeya. Vayansa kivamanyisa avahuvililaaji vayaanave vina vasili Vayahuudi kiija, “Nda musiyinjisiiwe ijando\f + \fr 15:1 \fq Musiyinjisiiwe ijando: \ft Kwa Vayahuudi nda umwana uwa shigoosi asawe, ilisiku lya munaana kihuma asawe, vakhandi vidumula ulunsiita ulwa pashaanya ya wugoosi, kiwonensa ulufingo lwa Nguluvi kuveene. \xt Yimba mu litaafili lya Shiyanso 17:9-14.\f* kwa kiyinatila indaji sina uMusa wátuleshelaga, musikwiliile kikulusiwa.”
\v 2 Leelo uPawulo nu Balinaaba vasikhapulinkheene na Vayahuudi awo, vayansa kikhaanania mandu nawo. Kuwudugo, avaanu va shipuga sha vahuvililaaji ava ku Antiyokiya vaahumya uwulamulaaji kiija, avahuvililaaji vamonga valute ku Yelusalemu lumo nu Pawulo nu Balinaaba. Vakhandi visakula vapulinkhane amaswi ago na vanandeje na vayimililaaji va shipuga sha vahuvililaaji ava kula.
\v 3 Baheene avaanu awo ava shipuga sha vahuvililaaji ava ku Antiyokiya, vavafilikha uPawulo na vayine kiluta ku Yelusalemu. Woope vaashila mu nyi ya Foyinike ni ya Samaliya, vakhandi vikivajovela avahuvililaaji shina avaanu vina vasili Vayahuudi vamuhuvililaga uYeesu. Imola iso savashendefyaga mandu avahuvililaaji woona.
\p
\v 4 UPawulo na vayine vaganile kifikha ku Yelusalemu, ishipuga sha vahuvililaaji, avanandeje na vayimililaaji vavaposheela wunofu. UPawulo na vayine vavajovela goona gina uNguluvi wágahaga kishilila kuveene.
\v 5 Leelo avahuvililaaji vamonga va shipuga sha Vafalisaayo vayiima, vaajova, “Yisakulwa vayinjisiwe ijando na kivalajisa kiyinatila indaji sa Musa.”
\p
\v 6 Baheene avanandeje na vayimililaaji va shipuga sha vahuvililaaji, vaviikha ishiwungu, kiija vaseese wunofu iliswi ilyo.
\v 7 Avaanu awo vaganile kijovana kwa luhaavi lutali, uPetulo wáyiima, wávajovela wáaja, “Valukholo lwangu, omwe mumeenye kiija uluhaavi lumonga luna lwashilaga uNguluvi wánibagulaga kihuma munyeenyu, kiija nikhome iMola iNofu kwa vina vasili Vayahuudi kiija, vapulishe kishilila kunyangu na kimuhuviilila uMutwa uYeesu Kilisito.
\v 8 UNguluvi yuna iimanya goona gina gali mu numbula sa vaanu, awonensiise kiija avayitiishe vina vasili Vayahuudi kwa nsila ya kivapeela uNumbula uMunofu, ngaja shina atupeelile na yuuse.
\v 9 UNguluvi asibaniilila kunyeesu na kunyaanave, leelo woope ayosiise inumbula saanave kwa nsila iya kimuhuviilila uMutwa uYeesu.
\v 10 Lino, kwashi mukimujela uNguluvi kwa kivatwikha avahuvililaaji vina vasili Vayahuudi umunjeganjega ugwa kiyinatila indaji sa Musa? Avambuyeesu noose tagombolaga kisiyinatila.
\v 11 Ose tikiyihuviilila kiija kwa mota ya Mutwa weesu uYeesu mumwene tikulusiwa, ngaja shina woope vikulusiwa.”
\p
\v 12 Baheene avaanu woona vina vakhandi pa shiwungu shila vasisima, vavapuliisa uBalinaaba nu Pawulo pina vikivajovela shina uNguluvi akhandi iigaha amiitu na mabikha minshi kishilila kwa veene kwa vina vasili Vayahuudi.
\v 13 Vaganile kimala kilogola, uYaakobo wáaja, “Valukholo lwangu, mupulisaaje!
\v 14 USimoni\f + \fr 15:14 \fq USimoni: \ft Ilitaawa ilinji wátambulwagwa, \fqa Petulo.\f* wátujovela shina uNguluvi wávalavilaga vina vasili Vayahuudi ukho kunyuma, wávabaagula avanji vave vavanda vaakwe.
\v 15 Ago gikundana na gina gayandiikhwe mu mataafili ga vakuwamalago kiija,
\q
\v 16 ‘UMutwa uNguluvi wájovile ndeeni,
\q “Pina gakhasa kishila ago, nikhatina,
\q nikhawunosa khanji uwutwa wa Dawudi wuna wugwile.
\q Nikhasenga wupya amapagale gaakwe,
\q na kigayiimya.
\q
\v 17 Baheene avaanu avanji woona,
\q vala vina vasili Vayahuudi,
\q vina nivashemeelile,
\q vakhanisakula one Mutwa.”
\q Shiisho ndeeno ilogola uMutwa uNguluvi,
\q yuna agahile aga,’\f + \fr 15:16-17 \xt Yimba mu litaafili lya Amosi 9:11-12.\f*
\q
\v 18 amaswi gina gamanyikhaga kihuma ulwamwandi.”
\p
\v 19 UYaakobo wáyitenekha kilogola kiija, “Ndeeno, one naawona tisikhavalafyaga avaanu vina vasili Vayahuudi, vina vikimusetushila uNguluvi.
\v 20 Leelo tisakulwa kivayandishila ibalula iya kivajovela kiija, vasikhaliisaga ifyakiilya fina fihumisiiwe ku mafuunyo ga manguluvi, vasikhagahaga uwushemi, vasikhaliisaga inyama ya nkhanu yina vakhomwele,\f + \fr 15:20 \fq Inyama ya nkhanu yina vakhomwele: \ft AVayahuudi vakhandi ni ndaji sa Musa kiija, vina vishinja inkhanu, vashinje, idanda yikunushe. \xt Yimba mu litaafili lya Njowo sa Valaawi 17:13-14.\f* awu kiilya idanda.
\v 21 Tigahe ndeeno, kwa kiiva kihuma pawukuulu, aVayahuudi vakhandi viikhoma indaji sa Musa mu majumbi goona na kisiyimba mu nanda sa kifuunyila insiku soona isa Sabaato.”
\s Ibalula kwa vahuvililaaji vina vasili Vayahuudi
\p
\v 22 Baheene avanandeje, avayimililaaji ni shipuga sha vahuvililaaji woona ava ku Yelusalemu valamula papaamo kiija, vavabaagule avamonga mu veene vina vasiilute lumo nu Pawulo nu Balinaaba ku lijumbi lya Antiyokiya. Vavabaagula avalongosaaji vavili, yumonga akhandi yu Yuuda yuna wátambulwagwa Balisaba, uyunji akhandi yu Siila.
\v 23 Vavafilikha ni balula yina yiijova,
\pi “Ose vanandeje lumo na vayimililaaji va shipuga sha vahuvililaaji, ose tili vayeenyu, tikivahunjila omwe mu vayeesu muna musili Vayahuudi muna muli mu lijumbi lya Antiyokiya, mu nyi ya Siliya, na mu nyi ya Kilikiya.
\v 24 Tipuliishe kiija avayeesu vamonga kihuma kunyeesu vavajovelaga imola isa kivalafya, inumbula seenyu sisugumiilwe, leelo ndaali tisili yuuse tavafilikhaga.
\v 25 Lumo na ago, tayitinkhanaga kiija tivahaagule avaanu vina tisivafilishe kunyeenyu, vayinse lumo na vagani veesu uBalinaaba nu Pawulo.
\v 26 Awo vayihumiise mandu kimusenjela uMutwa weesu uYeesu Kilisito, hata vayitiishe kiifwa kwa kiiva ya mwene.
\pi
\v 27 “Baheene lino, vina tikivafilikha kunyeenyu, uYuuda nu Siila. Vaveene vasivajovele aga gina tiyandiishe.
\v 28 UNumbula uMunofu noose, taawona lunofu kiija, tisikhavatwikhaga umusigo ugunji kishila indaji isi isa Vayahuudi sina musakulwa kisiyinatila.
\v 29 Musikhaliisaji ifyakiilya fina fihumisiiwe ku mafuunyo ga manguluvi, musikhaliisaji idanda, awu inyama ya nkhanu yina vayikhomwele, khanji musikhagahaji uwushemi. Nda musiigaha ago, baheene musiive mwigaha wunofu. Tikhatangaana.”
\p
\v 30 Vaganile kihwesania na vala vina vavafilikha, uPawulo na vayine vaaluta ku lijumbi lya Antiyokiya. Vashikungaania ishipuga sha vahuvililaaji, vavapeela ibalula yila.
\v 31 Umuunu yumonga pina wávayimbilaga avahuvililaaji imola iso, avaanu vashendeevaga na kikhangasiwa inumbula.
\p
\v 32 UYuuda nu Siila woope vakhandi vakuwamalago. Vavajovela avahuvililaaji vayaanave imola nyinshi isa kivakhangasa inumbula, na kivajinia.
\v 33 Vaganile kikhala kula kwa luhaavi, avahuvililaaji va ku Antiyokiya vavatawula valute kwa wulindamafu, kiija vatine kwa vala vina vavafilikhaga. [\v 34 Leelo uSiila wáawona kiija, lunofu asigale kukula.]\f + \fr 15:34 \ft Amaswi aga, gakusiina mu mayandikhwa agamonga amakuulu. \f*
\v 35 UPawulo nu Balinaaba vasigala ku Antiyokiya, aveene na vaanu avanji vinshi, vakhandi vimanyisa na kikhoma iMola iNofu iya Mutwa uYeesu.
\s UPawulo nu Balinaaba vibagunkhana
\p
\v 36 Uluhaavi lwaganile kishila, uPawulo wámujovela uBalinaaba wáaja, “Titine shila lijumbi lina takhomaga iMola iNofu iya Mutwa uYeesu, baheene tiloleele shina vikiyitenekha avahuvililaaji vayeesu.”
\v 37 UBalinaaba akhandi isakula kiija, valute lumo nu Yohana Maluko.
\v 38 Leelo uPawulo wáawona lusili lunofu kiija valute lumo nu Yohana Maluko, kwa kiiva umwene wávalekhaga ku nyi ya Pamufiliya, wákhaana kiyitenekha kisenga insengo lumo na woope.
\v 39 Baheene kwava kuna makhaananio mandu, vabagunkhana. UBalinaaba wámutoola uYohana Maluko, vayangala ishipugo shikhome vaaluta lumo ku shigunguli sha Kipulo.
\v 40 UPawulo wámubaagula uSiila. Pina asinawuushe nawo, avahuvililaaji vayaanave vamulomba uMutwa uYeesu ayiteneshe kivapeela imota yaakwe.
\v 41 Wáashila mu nyi ya Siliya ni ya ku Kilikiya, ikivajinia avahuvililaaji va Yeesu.
\c 16 \fig |HG-K-Paul-2 BW.jpg|span|||Ulushuulo lwa wuvili ulwa Pawulo|16:1–18:22\fig*
\s UPawulo ikimutoola uTimoteo
\p
\v 1 UPawulo nu Siila vaafikha ku lijumbi lya Delibe, kuunyuma vaafikha ku Lisitila. Ukho ku Lisitila akhandi iikhala umuhuvililaaji wa Yeesu yumonga, ilitaawa lyakwe wátambulwagwa Timoteo. Umaayi waakwe akhandi Muyahuudi yuna wámuhuvililaga uYeesu, leelo uwiihe asikhandi Muyahuudi.
\v 2 Avahuvililaaji vayine va ku lijumbi lya Lisitila na ku Ikoniyo vakhandi vikimusufya uTimoteo kwa lujendo lunofu.
\v 3 UPawulo akhandi isakula kiija vashuule lumo nu Timoteo. Ndeeno, uPawulo wámuyinjisa ijando. Wágahaga ndeeno kiija aVayahuudi vina vali mu majumbi gala vasikhamukhaanaga, kwa kiiva vamanyaga kiija uwiihe akhandi asili Muyahuudi.
\v 4 Wáganile kiyinjisiwa ijando uTimoteo, uPawulo na vayine pina viishila mu majumbi ga kula, vakhandi vikivajovela avahuvililaaji indaji sina savishiilwe na vanandeje na vayimililaaji va shipuga sha vahuvililaaji ava ku Yelusalemu, kiija vasiyinatile.
\v 5 Ndeeno ishipuga sha vahuvililaaji va Yeesu vayitenekha kikhangala mu lihuuvi na kiyonjelela avanji vinshi nsiku soona.
\s UPawulo ikigaaga amahilu
\p
\v 6 UNumbula uMunofu wávakhaanaga uPawulo na vayine, kiija vasikhajelaga kikhoma iliswi lya Mutwa uYeesu mu nyi ya Asiya. Baheene vaashila mu nyi ya Filigiya ni nyi ya Galatiya.
\v 7 Vaganile kifikha paakhati ya nsala ya nyi ya Misiya ni ya Bitiniya, vaajesa kiyinjila mu nyi ya Bitiniya, leelo uNumbula wa Yeesu asikhavatawiile.
\v 8 Baheene vaashila mu nyi ya Misiya, vaaluta mu lijumbi lya Tulowa.
\v 9 Paashilo uPawulo wágaaga amahilu. Mu mahilu ago, wámwaga umuunu yumonga uwa ku nyi ya Makedoniya ayiimile, ikimusimila mandu iijova, “Lowokha, uyinse ku nyi ya Makedoniya, ututanje.”
\v 10 UPawulo wáganile kigaaga amahilu ago, wátujovela. Gwalimo tayipinyanga\f + \fr 16:10 \fq Tayipinyanga: \ft Apa, uLuuka umuyandikhaaji uwa litaafili ili, akhandi lumo nu Pawulo nu Siila mu lushuulo lwanave. \xt Yimba mu litaafili lya Nsengo sa Vanandeje 16:10-17.\f* kiluta ku nyi ya Makedoniya, kwa kiiva tamanyaga kiija uNguluvi atushemeelile kivakhoma iMola iNofu avaanu vala.
\s ULidiya ikimuhuviilila uYeesu
\p
\v 11 Baheene tashuula kihuma ku Tulowa ni shipugo ishikhome, taaluta shiluta, taafikha mu shigunguli sha Samotilake. Kwaganile kiisha, tayitenekha nu lushuulo, taafikha mu lijumbi lya Neyapoli.
\v 12 Apo, tashilekha ishipugo. Tawuukha, taafikha ku Filipi lina likhandi lijumbi likhome lya ku nyi ya Makedoniya, lina aValuumi vakhandi viitema. Taakhala mu lijumbi lila nsiku nsheefu.
\p
\v 13 Pa lijuva lya Sabaato taahuma kunja ya lijumbi, taaluta mulubali lwa mukhoga, tayihuviilila kiija, taali tipate pina aVayahuudi vikimufuunya uNguluvi. Baheene taakhala, talogola na vashimaayi vina vakungaanile pala.
\v 14 Mu vala vina vatupulisaaga, akhandi akwali uwashimaayi yumonga, ilitaawa lyakwe yu Lidiya. Uyo wáhumaga ilijumbi lya Tiyatila, akhandi ihuviilila ilihuuvi ilya Shiyahuudi. Akhandi isenga insengo ya kigusa amenda ga langi ya mwalaala. UPawulo wáganile kivajovela iMola iNofu, uLidiya wápulisaaga wunofu, uMutwa uYeesu wádindula inumbula ya Lidiya, wáhuviilila.
\v 15 Baheene wátwinisiwa lumo na vaanu va mukhaaya yaakwe, wátusimila kiija tilute kunyaakwe wáaja, “Nda mwanyaaga kiija, shiyooli namuhuviilila uMutwa uYeesu, shoshi mukhale kunyangu.” Wátuhonsa mandu.
\s UPawulo nu Siila vadindiilwe na kidindulilwa mu shifungo
\p
\v 16 Ilijuva limonga, pina tiiluta pa luvala luna avaanu vakhandi vikimufuunya uNguluvi, wáyinsa umuhinja yumonga umuvanda, yuna akhandi ni lilungu. Ililungu ilyo likhandi likimupeela ingufu isa kilagula gina giyinsa kumwandi. Kishilila kwa muhinja uyo avakhome vaakwe vakhandi viipata ihela nyinshi.
\v 17 Umuhinja uyo akhandi ikitufwata ose nu Pawulo, kuno ilyova ilyowo iijova, “Avaanu ava vavanda va Nguluvi uMukhome! Vikivakhoma insila iya wukulukho!”
\v 18 Akhandi iigaha ndeeno nsiku nyinshi. Leelo ilijuva limonga uPawulo wákhalalaga mandu, wáseetukha, wálikhajila ililungu lila wáaja, “Nikikujova kwa litaawa lya Yeesu Kilisito, huma kwa muhinja uyu!” Baaho ililungu lila lyamuhuma.
\p
\v 19 Avanya wusi va muhinja yula, vaganile kiwona kiija insila yina vakhava vipatila ihela yananjikha, vavakhata uPawulo nu Siila, vavakuluuna, vavatwala kwa vayimililaaji va lijumbi.
\v 20 Vavasitaakha vaajova, “Avaanu awo aVayahuudi, vapinsiise ilibaatu likhome mu lijumbi lyesu ili.
\v 21 Vimanyisa kiija tiyinatile ingʼoma saanave sina indaji seesu ose Valuumi sisisakulwa kisiyiitikha, hata kisiyinatila.”
\p
\v 22 Ililugu lya vaanu lyayiima papaamo na vina vavasitaashile, lyavahalushila uPawulo nu Siila. Baheene avayimililaaji vaajova kiija, vavayaawule amenda uPawulo nu Siila, vaajova vatowe ni njambo.
\v 23 Vaganile kivatova mandu, vavadindila mu shifungo. Baheene avayimililaaji vamulajisa umuyangalilaaji kiija, avayangalile wunofu.
\v 24 Vaganile kimulajisa ndeeno, woope umuyangalilaaji wávahulusa kumwandi mukhati mandu, wávapinya amagulu gaanave mu masinkha amakhome.\fig |cn01988b.jpg|col||David C. Cook Publishing Co.|UPawulo nu Siila vadindiilwe mu shifungo|16:24\fig*
\p
\v 25 Shaganile kifikha ishilo sha paakhati, uPawulo nu Siila vakhandi vikimufuunya uNguluvi na kiyeyema kwa kimusufya. Avadindilwa vayaanave vakhandi vikivapuliisa.
\v 26 Baaho hela, uludegenkho ulukhome mandu lwashila mu nyi, lwadegensa uluutu lwa shifungo. Amalyango goona gadindukha geene hela, na manyololo goona gina vavapinyilaga avadindilwa, gayaawukha.
\v 27 Umuyangalilaaji wa shifungo wálamukha. Wáganile kiloleela kiija amalyango gadindukha, wápoosa ipanga yaakwe kiija ayibude kwa kiiva akhandi ihiiva kiija avadindilwa woona vaatula.
\v 28 Baaho uPawulo wámushemeela kwa shawuti nkhome wámujovela wáaja, “Usikhajelaga kiyibuda! Woona tikwali muno.”
\p
\v 29 Umuyangalilaaji wálajisa kiija avavanda vamutwalile ulumuli. Wáganile kitwalilwa ulumuli, wáhuluta nyangu mu shifungo, wáagwa pa Pawulo nu Siila kuno itetema.
\v 30 Baaho wávahumya panja, wávaposa wáaja, “Omwe vakhome vangu, nigahe shishi baheene nikulusiwe?”
\v 31 Vamugomosesa vaaja, “Umuhuvililaje uMutwa uYeesu, asikukuluse lumo na vaanu va mukhaaya yaakho.”
\v 32-34 Wávatwala uPawulo nu Siila kunyaakwe, vamumanyisa iMola iNofu iya Mutwa uYeesu lumo na vaanu woona ava kukhaaya yaakwe, baaho wátwinisiwa lumo na vayine woona. Uluhaavi lulula ulwa paashilo, wávayoosa inyeeya saanave uPawulo nu Siila, wávapeela ishakiilya. Wáshendeeva mandu lumo na vala woona va mukhaaya yaakwe, kwa kiiva vamuhuvililaga uNguluvi.\fig |prison03.jpg|col|||UPawulo nu Siila viyoosewa inyeeya|16:32-34\fig*
\p
\v 35 Ulwamilaawu njine palwamilaawu, avayimililaaji vafilikha avakhome va vasulukhali kwa muyangalilaaji wa shifungo, vamujovela vaaja, “Vadindulila avaanu vala.”
\v 36 Umuyangalilaaji wámujovela uPawulo wáaja, “Avayimililaaji vanifilikha kiija nivadindulile. Lino humi kunja, lutaji kwa wulindamafu.”
\p
\v 37 Leelo uPawulo wávajovela avakhome va vasulukhali wáaja, “Avayimililaaji valajisa titowe mandu pa vaanu na kitudindila mu shifungo kusiina kitusitaakha awu kituposa, hata nda ose tili Valuumi.\f + \fr 16:37 \fq Hata nda ose tili Valuumi: \ft Indaji sa Valuumi sisikhandi sitawula kimudindila awu kimutova uMuluumi umukhaaya kusiina kiyitanga.\f* Lino kwashi visakula kitudindulila kwa mbuusa? Yisikwiliile kiiva ndeeno, ndaali! Vayinse vaveene baheene vatudindulile.”
\v 38 Avakhome va vasulukhali vavajovela ago avayimililaaji va lijumbi. Avayimililaaji vaganile kipulikha kiija, uPawulo nu Siila Valuumi, vatungumala mandu.
\v 39 Vaaluta kivalomba vavasaajile, vavahumya mu shifungo, vakhandi vikivasimila kiija vawuushe mu lijumbi lila.
\v 40 UPawulo nu Siila, vaganile kipoola mu shifungo, vaaluta kwa Lidiya. Vatangaana umo na vahuvililaaji vayaanave, vavajinia inumbula, vawuukha.
\c 17
\s Ilibaatu ilikhome ku Tesalonike
\p
\v 1 UPawulo nu Siila vashuulaga, vashilile mu lijumbi lya Amfipoli, ni lya Apoloniya, vaafikha mu lijumbi lya Tesalonike. Apo pakhandi ni nanda iya kifuunyila iya Vayahuudi.
\v 2 Ukho, uPawulo wáyinjila mu nanda iya kifuunyila, ngaja shina yikhandi ngʼoma yaakwe. Uluhaavi lwa majuma gatatu aga Sabaato, akhandi ikivakhoma isa Mayandikhwa aManofu.
\v 3 Akhandi ikivamanyisa na kivawonensa bahawuvalafu kiija, uMukulusaaji yuna uNguluvi wátahisaaga kimufilikha,\f + \fr 17:3 \fq UMukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* wáali isakulwa kilafisiwa na kifyukha kihuma kwa vina vafwile. UPawulo wávajovela wáaja, “UYeesu uyu yuna nikimukhoma kunyeenyu, yumwene yu Mukulusaaji.”
\v 4 AVayahuudi vamonga vagahuviilila amaswi ga Pawulo. Woope vina vasili Vayahuudi vinshi vina vakhandi vihuviilila ilihuuvi ilya Shiyahuudi, lumo na vashimaayi vinshi vina vitiilwa vahuvililaga. Awo woona vaava shipuga shimo nu Pawulo nu Siila.
\p
\v 5 Leelo ijiila yavakhata aVayahuudi avanji vina vasikhahuviliile, vaaluta mu munaada, vavatoola avaanu avakholofi, vakungaania ililugu lya vaanu. Woona vayansa kigaha ilibaatu likhome mu lijumbi lyona. Vaaluta vayiyalushila inanda ya Yasoni. Vahuviliile kivaaga umo uPawulo nu Siila, kiija vavatwale bahawuvalafu pa lilugu lya vaanu va lijumbi.
\v 6 Vaganile kivatukula, vamukhata uYasoni na vahuvililaaji vamonga, vavakuluuna mbakha kwa vakhome va lijumbi, kuno vilyova ilyowo viijova, “Avaanu ava vapinsa ilibaatu likhome mu nyi isinji soona, lino vayinsile apa pa lijumbi lyesu,
\v 7 woope uYasoni yumwene yuna wávasajisaaga mu nanda yaakwe. Ava woona viisala indaji sina uKayisaali, umutwa wa Valuumi, asiviishile viijova, ‘Ose tina Mutwa uyunji yuna itambulwa Yeesu.’”
\v 8 Ililugu lila ilya vaanu na vakhome va lijumbi vaganile kipulikha aga, vakhalala mandu.
\v 9 Vamujovela uYasoni na vayine vapoose ifiinu ifya kikhomekha, vavatawula kiija valute kunyaanave.
\s UPawulo nu Siila ku Beloya
\p
\v 10 Kwaganile kiiva shilo, avahuvililaaji vala vavapavila uPawulo nu Siila kiija vawuushe valute mu lijumbi lya Beloya. Vaganile kifikha kula, vayinjila mu nanda iya kifuunyila iya Vayahuudi.
\v 11 AVayahuudi ava apo pa Beloya vakhandi vapulisaaji kishila vala ava ku Tesalonike. UPawulo pina akhandi ikivakhoma iMola iNofu isa Mutwa uYeesu, vasiposheelaga kwa numbula yoona. Vayitenekha kiyimba aMayandikhwa aManofu nsiku soona, baheene vamanye kiija amaswi gina uPawulo ilogola ga shiyooli.
\v 12 AVayahuudi vinshi vamuhuviilila uYeesu, lumo na vagoosi vina vasili Vayahuudi vinshi na vashimaayi ava lishima.
\p
\v 13 Leelo aVayahuudi ava ku lijumbi lya Tesalonike, vaganile kimanya kiija uPawulo iikhoma iLiswi lya Nguluvi na ku lijumbi lya Beloya, koope vaaluta, vahonsa ililugu lya vaanu, vapinsa ilibaatu likhome.
\v 14 Avahuvililaaji va ku lijumbi lya Beloya vamusindihisa uPawulo, vamutwala nyangu ulubali lwa bahali. Leelo uSiila nu Timoteo vasigala mu Beloya.
\v 15 Lino vala vina vamusindihisaaga uPawulo vamufisa mu lijumbi ilya Atene. Pina viiwuya, uPawulo wávalajisa iliswi lya kivatwalila uSiila nu Timoteo kiija vasikhadiilaga, vamufwataje nyangu.
\s UPawulo ilogola na vaanu ava ku Atene
\p
\v 16 UPawulo pina ikivaheepa uTimoteo nu Siila ku lijumbi lya Atene, wályajile ilijumbi lila lyona limemile isanaamu sa manguluvi, inumbula yaakwe yalumaga mandu.
\v 17 Baheene wáyansa kiyinjila mu nanda iya kifuunyila, wáava ijovana na Vayahuudi na vina vakhandi vihuviilila ilihuuvi ilya Shiyahuudi. Khanji insiku soona, akhandi ijovana bahawuvalafu na vaanu vina akhandi itangaana na woope mu manaada.
\p
\v 18 Mu manaada umo mukhandi na vaanu vamonga vanya luhala, vina vatambulwagwa Vaepikulawo\f + \fr 17:18 \fq Vaepikulawo: \ft Avanya wumanyi ava vahuvililaga kiija kusiina ishiinu pa nyi shina shiikhala shiluta. Ndeeno avaanu vasikhayilafyaga na malava ga wiikhasi. Shiba vasakulaje kikwilana kwa nsila ya kikhala kwa kivatama, uwulindamafu nu wushendeefu.\f* na Vasitoyiki.\f + \fr 17:18 \fq Vasitoyiki: \ft Avanya wumanyi ava vakhandi viijova kiija, shila shiinu pa nyi panu shina luganulo lwakwe. Ndeeno, avaanu vayanushilaje iliswi lyolyona mu wiikhasi waanave, bila muninu awu kilalamikha. Vayitemaje amahiiva na kiyijimfilisa.\f* Awo woope vayansa kikhaanania nu Pawulo. Avamonga vaajova, “Isakula kilogola shishi umulyovaaji uyu?” Avanji vaajova, “Yiwonekha kiija, ilogola ulwa manguluvi gaakwe ga nyi isinji.” Vajovaga ndeeno, kwa kiiva uPawulo akhandi ikivakhoma iMola iNofu iya Yeesu nu lufyukho lwakwe.
\v 19 Baheene vamutoola uPawulo na kimutwala ku livansa lina lyatambulwagwa Aleopago.\f + \fr 17:19 \fq Aleopago: \ft Ishi shidunda pina vikungaana avanjaajila va livansa, vina vakhandi Vayunaani mu lijumbi lya Atene. Khanji, ilivansa lyapataga ilitaawa ilyo.\f* Vaajova, “Amamanyiso amapya aga gina ukivajovela avaanu, tujovela na yuuse.
\v 20 Tagapulikha amamanyiso amapya aga kiswiga, tidobokha kiija utuganulile ago.”
\v 21 Vajovaga ndeeno, kwa kiiva avaanu va kula ku lijumbi lya Atene, lumo na vahensa va kutali vina vakhandi viikhala ukho, vakhandi vidobokha kipuliisa hela imola imya, na kisilogola.
\p
\v 22 Baheene uPawulo wáyiima mu livansa lila ilya Aleopago, wáaja, “Vagoosi omwe va ku Atene! Niiwona kiija muyinatila mandu imola soona isa manguluvi geenyu.
\v 23 Pina niishila mu lijumbi ili, nawonaga shina mufuunya amanguluvi. Napaagaga pa luvala ulwa kihumisa ishadanda pina payandiikhwe amaswi gina giijova, \sc Kwa linguluvi lina lisimanyikha \sc* Uyo uNguluvi yuna mukimufuunya musimumeenye, yumwene one nisakula kivakhoma.\fig |cn01996B.jpg|col||David C. Cook Publishing Co.|UPawulo ikipamanya pa luvala ulwa kihumisa ishadanda isha linguluvi lina lisimanyikha|17:23\fig*
\p
\v 24 “UNguluvi uyu yumwene wáwumbile inyi, na fyona fina fikwali muno, khanji yu Mutwa wa kushaanya na wa mu nyi. Umwene asiikhala mu malonjelo amakhome aga kifuunyila gina gasenjiilwe na vaanu.
\v 25 Asisenjelwa na vaanu nda isakula shiinu kunyaanave. Umwene ikivapeela avaanu woona uwuumi ni muyila, khanji yumwene ikivapeela fyona.
\v 26 Kihuma kwa muunu yumo wáwumbile ifimyanja fyona fya vaanu, kiija vapalankhane mu nyi soona. Kihuma pawukuulu wávavishilaga kiija vakhava viikhala kwi, na kwa luhaavi lushi.
\v 27 UNguluvi wáagaha ago goona, kiija avaanu vamusakule, pamonga nda vamufishila kwa nsila ya kiyambaasa yambaasa. Hata ndeeno, asili kutali na yoyoona.
\v 28 Niijova ndeeno, kwa kiiva yumwene yuna atugahile kiija, tiikhala, tijenda na kiyitenekha kiiva wuumi. Ngaja shina avamonga mu vayandikhaaji veenyu va njeyemo vajovile, ‘Ose tili vanaakwe.’
\p
\v 29 “Ose tili vaana va Nguluvi, ndeeno tisisakulwa kihiiva kiija, uNguluvi ihwanana ni sanaamu sina vatendile kwa sahaabu, awu shuuma, awu mangʼanga. Isanaamu iso sitendwa kwa luhala lwa vaanu hela.
\v 30 Apo paanyuma, avaanu pina vakhandi viigaha ago kwa wuyasu, uNguluvi akhandi ngaja asiloleela. Leelo lino ikivalajisa avaanu woona ava popoona pala kiija valambiisile.
\v 31 Visakulwa kilambiisila, kwa kiiva wáviikhaga ilisiku lina akhavahiga avaanu woona kwa shiyooli, kwa nsila ya muunu yuna amubagwile. UNguluvi avawonensiise woona ago, kwa nsila ya kimufyusa uyo umuunu kwa vina vafwile.”
\p
\v 32 Avaanu va livansa lila, vaganile kipulikha kiija uPawulo ilogola ulwa kifyukha kwa vina vafwile, avanji vamusala. Leelo avanji vamujovela vaajova, “Tisakula kikupuliisa khanji imola iso.”
\v 33 Baheene uPawulo wáahuma mu livansa, wávalekha.
\v 34 Avaanu vamonga vamuhuviilila uYeesu, vayansa kimufwata uPawulo. Mu awo akhandi akwali uDiyonisiyo, uwa ku livansa ilya Aleopago, nu washimaayi yumonga, ilitaawa lyakwe yu Damali, lumo na vaanu avanji.
\c 18
\s UPawulo ku Kolinto
\p
\v 1 Gaganile kishila ago, uPawulo wáwuukhaga ku lijumbi lya Atene, wáaluta mu lijumbi lya Kolinto.
\v 2 Wátangaana nu Muyahuudi yumonga, ilitaawa lyakwe akhandi itambulwa Akila. Umuunu uyo wásawaagwa ku nyi ya Ponto. UAkila akhandi nu mudala waakwe yuna akhandi itambulwa Pulisika. Avaanu ava vakhandi vahumile lilino ndeeni, mu lijumbi lya Luumi mu nyi ya Italiya. Vagahaga ndeeno kwa kiiva umutwa umukhome uKilawudiyo wálajisaaga kiija, aVayahuudi woona vawuushe ku Luumi. Baheene uPawulo wáaluta kivahunjila uAkila nu mudala waakwe.
\v 3 Aveene vakhandi visenga insengo ya kihona amaheema, insengo yina woope wáyisengaga, wáyansa kikhala nawo, na kisenga insengo yila lumo.
\v 4 Shila lijuva lya Sabaato, uPawulo akhandi iyinjila mu nanda iya kifuunyila, akhandi ijovana na Vayahuudi na vina vasili Vayahuudi kiija, pamonga woope ndi vamuhuviilila uYeesu.
\p
\v 5 Uluhaavi luulo, uSiila nu Timoteo vaafikha kihuma ku nyi ya Makedoniya. UPawulo wáyansa kimanyisa iLiswi lya Nguluvi uluhaavi lwakwe loona kwa Vayahuudi. Akhandi iikhoma kiija, uYeesu yu Mukulusaaji yuna uNguluvi wátahisaaga kimufilikha.\f + \fr 18:5 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f*
\v 6 Leelo aVayahuudi vamukhaana na kimuliga uPawulo. Baheene wákungʼuuna amankundi mu menda gaakwe,\f + \fr 18:6 \fq Wákungʼuuna amankundi mu menda gaakwe: \ft AVayahuudi vinshi pina vakhandi viiwuya kunyaanave, vakhandi vikungʼuuna amankundi ga nyi yina yisili ya Vayahuudi mu menda gaanave, kwa kiiva vayaagaga inyi iyinji kiiva nyaafu. UPawulo pina akhandi iigaha ndeeno, akhandi iwonensa kiija aVayahuudi ava, uNguluvi ikivaaga ngaja vasili vaanu vaakwe.\f* wávajovela wáaja, “Nda uNguluvi avatove, maanyi yuumwe! Kusiina uwa kinipiikha one kwa liswi ilyo. Kihuma lino, nisiive niiluta kikhoma iMola iNofu kwa vaanu vina vasili Vayahuudi.”
\p
\v 7 Baheene uPawulo wáwuukha mu nanda iya kifuunyila, wáhuluta mu nanda ya muunu yumonga ilitaawa lyakwe yu Tito Yusito, akhandi ihuviilila ilihuuvi ilya Shiyahuudi. Inanda iyo yikhandi yivejeleene ni nanda iya kifuunyila. Umo wáyitenekhaga kikhoma iMola iNofu ya Mutwa uYeesu.
\v 8 Umuyimililaaji wa nanda iya kifuunyila yila, yuna akhandi itambulwa Kilisipo, wámuhuviilila uMutwa uYeesu, lumo na vaanu woona mu nanda yaakwe. AVakolinto vinshi pina vakhandi vipulikha amaswi ga Pawulo, woope vakhandi vikigahuviilila na kitwinisiwa.
\p
\v 9 Ilijuva limonga paashilo, uMutwa uYeesu wámujovela uPawulo mu mahilu wáaja, “Usikhatiilaga, uyitenekhaje kikhoma, usikhasisimaga.
\v 10 One nili lumo noowe. Kusiina umuunu yuna angakuyalushila kiija akulemase, kwa kiiva mu lijumbi ili, nivabagwile avaanu vinshi kiiva vahuvililaaji vangu.”
\v 11 Baheene uPawulo wáakhala mwakha gumo na meesi mutanda ku Kolinto, akhandi imanyisa avaanu iLiswi lya Nguluvi.
\p
\v 12 Leelo uluhaavi luna uGaliyo akhandi mukhome wa nyi ya Akaya, aVayahuudi woona vamuyalushila uPawulo kwa numbula yimo. Vamukhata, vamutwala uluvala luna ihijila amakhole uGaliyo,
\v 13 vaajova, “Umuunu uyu ikivamanyisa avaanu kiija, vave vikimufuunya uNguluvi kwa nsila yinji yina yipungana ni ndaji seesu.”
\p
\v 14 UPawulo pina isakula kilogola, uGaliyo wávajovela aVayahuudi wáaja, “Omwe Vayahuudi nda mwali mumusitaashe umuunu uyu kwa kiiva ya wunansi, awu kwa kiiva ya wuvi, naali nikwiliile kivapuliisa.
\v 15 Leelo, kwa kiiva mukhaanania ulwa maswi na mataawa mu ndaji seenyu, mugamale yuumwe. One nisigeene kiiva mulamulaaji wa njowo isi.”
\v 16 Baheene uGaliyo wálajisa avasulukhali kiija, vavadaje aVayahuudi awo vawuushe uluvala luna ihijila amakhole.
\v 17 Baheene avaanu vina vasikhandi Vayahuudi vina vakhandi pala, vamukhata uSositene,\f + \fr 18:17 \fq USositene: \ft Pamonga uSositene yuna itambulwa apa, yuyula yuna itambulwa mu litaafili lya \xt 1 Vakolinto 1:1.\f* umuyimililaaji wa nanda iya kifuunyila, vayansa kimutova panja bahala pina akhandi ihijila. Leelo uGaliyo asikhandi ihiiva hata padoodo ago gina vagahaga.
\s UPawulo iitina ku Antiyokiya ya ku nyi ya Siliya
\p
\v 18 UPawulo wáyitenekha kikhala ku Kolinto nsiku nyinshi. Kuunyuma, wávahwesa avahuvililaaji vayine, wáaluta lumo nu Akila nu Pulisika mu lijumbi lya Kenikileya. Ukho, avaanu vamonga vamusheeta inyele\f + \fr 18:18 \fq Vamusheeta inyele: \ft AVayahuudi vakhandi viviikha uluyiigo kwa Nguluvi, vapelwagwa indaji kiija, vasikhasheetaga inyele ku mutwe mbakha pina vakwisa uluyiigo. \xt Yimba mu litaafili lya Luvaso 6:1-21.\f* saakwe uPawulo kwa kiwonensa kiija akhandi akwisiise uluyiigo lwakwe, baheene ava Pawulo vayangala ishipugo ishikhome sha kiluta ku Siliya.
\v 19 Vaganile kifikha ku lijumbi lya Efeso, uPawulo wávalekha uPulisika nu Akila kiija vakhale ukho. Wáhuluta mu nanda iya kifuunyila, wáakhoma iMola iNofu kwa Vayahuudi.
\v 20 Baheene vamulomba uPawulo kiija ayonjelese insiku isa kikhala kunyaanave, leelo wákhaana.
\v 21 Wávahwesa, wávajovela wáaja, “UNguluvi nda agane, nikhatina khanji kunyeenyu.” Baheene wáwuukha pala pa Efeso ni shipugo ishikhome.
\p
\v 22 UPawulo wáganile kifikha ku lijumbi lya Kayisaliya, wáaluta ku Yelusalemu kivahunjila avahuvililaaji, baheene wáaluta ku Antiyokiya.
\v 23 Wáganile kikhala kwa luhaavi lufupi, wáwuukha, wáatina ku nyi ya Galatiya na ku nyi ya Filigiya, akhandi ikivajinia avahuvililaaji woona.
\s UApolo iikhoma ku Efeso
\p
\v 24 Uluhaavi ulo, kukhandi kuna Muyahuudi yumonga, yuna akhandi itambulwa Apolo. Umuunu uyo wásawaagwa mu lijumbi lya Alekisandiliya. Uyo akhandi munya wumanyi wa kilogola, wámanyaga mandu aMayandikhwa aManofu.
\v 25 Khanji akhandi amanyisiiwe insila ya Mutwa uYeesu, akhandi imanyisa avaanu ulwa Yeesu kwa wugolofu, kiiva akhandi ana lihaahi mandu ilya kimanyisa, hata ave akhandi awumeenye uwutwiniaji uwa Yohana hela.
\v 26 Wáyinsaga ku Efeso, wáhuluta mu nanda iya kifuunyila, wáyansa kimanyisa iMola iNofu kwa wujimfu. UPulisika nu Akila, vaganile kipulikha amamanyiso aga Apolo, vamutoola, vaaluta na woope kunyaanave, vamumanyisa insila iyo iya Nguluvi, baheene ayimanye wunofu mandu.
\p
\v 27 Kuunyuma, uApolo akhandi isakula kiluta ku nyi ya Akaya. Avahuvililaaji vayine vamujinia inumbula. Vavayandishila ibalula avahuvililaaji vayaanave ava ku Akaya, kiija vamuposheele wunofu. Wáganile kifikha kula, wávatanjilisa mandu vina vamuhuvililaga uYeesu kwa mota ya Nguluvi.
\v 28 Akhandi ikivamena aVayahuudi kwa ngufu mu lilugu lya vaanu, kwa nsila ya kivawonensa mu Mayandikhwa aManofu kiija, uYeesu yu Mukulusaaji yuna uNguluvi wátahisaaga kimufilikha.\f + \fr 18:28 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito. \f*
\c 19 \fig |HG-K-Paul-3 BW.jpg|span|||Ulushuulo lwa wutatu ulwa Pawulo|19:1–21:17\fig*
\s UPawulo iikhoma ku Efeso
\p
\v 1 Uluhaavi ulo luna uApolo akhandi ku lijumbi lya Kolinto, uPawulo woope akhandi ishuula mu nyi ya Asiya, wáafikha ku lijumbi lya Efeso. Pina ali pala pa Efeso, wátangaana na vahuvililaaji vamonga va Yeesu,
\v 2 wávaposa wáaja, “Mwaganile kimuhuviilila uYeesu, wuli, mwamuposheelaga uNumbula uMunofu?” Vamugomosesa vaajova, “Hata kipulikha kiija akwali, tisinapulishe kaa!”
\v 3 Wávaposa wáaja, “Lino, mwatwinisiwaagwa kwa wutwiniaji wushi?” Vamugomosesa vaajova, “Tatwinisiwaagwa kwa wutwiniaji wa Yohana.”
\p
\v 4 UPawulo wávajovela wáaja, “UYohana akhandi ikivatwinia avaanu kiwonensa kiija, valambiisila uwunansi waanave. Akhandi ikivajovela kiija, vamuhuviilile yuna asiyinse kunyuma yaakwe, yumwene uYeesu.”
\v 5 Avaanu vala, vaganile kipulikha amaswi ago, woope vatwinisiwa kwa litaawa lya Mutwa uYeesu.
\v 6 UPawulo wáganile kivaviishila amawokho, uNumbula uMunofu wávayiishila, vayansa kilogola kwa shilogolo shinji, na kikuwa amalago.
\v 7 Avaanu awo vakhandi vagoosi ishumi na vavili ndeeni.
\p
\v 8 Kwa luhaavi lwa meesi gatatu, uPawulo akhandi iyinjila mu nanda iya kifuunyila, akhandi ilogola na vaanu kwa wujimfu na kivajovela kiija, avaanu vahuvililaje ulwa Wutwa wa Nguluvi.
\v 9 Leelo avamonga vakhaana kihuviilila, vayansa kiliga amamanyiso aga Nsila ya Mutwa uYeesu baaho pa lilugu. Baheene uPawulo wávalekha, wávatoola avahuvililaaji, akhandi imanyisa nsiku soona mu nanda ya kiyimanyisisa, pina pakhandi pa muunu yuna wátambulwagwa Tilano.
\v 10 UPawulo wáyitenekha kigaha ndeeno kwa maakha gavili. Baheene woona vina vakhandi viikhala mu nyi ya Asiya, aVayahuudi na vina vasili Vayahuudi, vapulikha injowo isa Mutwa uYeesu.
\s Avaana va Sikewa viijesa kilidaga ililungu
\p
\v 11 Uluhaavi ulo uNguluvi akhandi iigaha amabikha makhome kishilila kwa Pawulo.
\v 12 Avaanu vakhandi vitoola ifitambala na menda aganji ga nsengo sina uPawulo wásikhataga, vakhandi vikisitwala kwa vatamu, woope vakhandi viipona amatamu gaanave, khanji amalungu gakhandi gikivahuma.
\p
\v 13-14 Pakhandi na Vayahuudi vamonga vina vakhandi viyulutikha kuno na ukho, vikigadaga amalungu mu vaanu. Mu Vayahuudi awo, vina vakhandi viigaha ndeeno, vakhandi vaana va shigoosi fungati va muunu yuna wátambulwagwa Sikewa. Uyo akhandi mutambule mukhome wa Vayahuudi. Ilijuva limonga vajesaaga kilidaga ililungu kwa muunu yumonga vaajova, “Kwa litaawa lya Yeesu yuna uPawulo ikimukhoma, nikikujova muhuma umuunu uyu.”
\v 15 Leelo, ililungu lyavagomosesa lyajova, “UYeesu nimumeenye, nayu Pawulo nimumeenye, leelo omwe yuumwe vava naani?”
\v 16 Baheene umuunu yula yuna ililungu lyamukhataga, wávagulushila woona wávamena ingufu. Wávatova mandu, vaasiga, vaahuma mu nanda vali bwinda, vana nyeeya mu muvili.
\p
\v 17 Imola iso samanyikhaga mandu kwa Vayahuudi na vina vasili Vayahuudi woona vina vakhandi viikhala pala pa Efeso. Woona vatiilaga, valisufya ilitaawa lya Mutwa uYeesu.
\v 18 Avaanu vinshi vina vamuhuvililaga uYeesu valambiisila pa vaanu uwunansi waanave wuna vagahaga.
\v 19 Mu awo, vakhandi vakwali vinshi vina vakhandi viigaha uwuhavi. Valeeta amataafili gaanave gina vakhandi vigahila uwuhavi, vaganyaanya mu mooto pa vaanu woona. Vaganile kigavasa amafungu ga mataafili gala, vaawona giifisa magana ishumi mashumi gasaanu (50,000) kwa hela yaanave.\f + \fr 19:19 \fq Hela yaanave: \ft Ihela yimo yikhandi yikwila kimuhomba umuunu kwa nsengo ya lijuva limo.\f*
\v 20 Shilushwali ndeeno, injowo isa Mutwa uYeesu sikhandi siyalaalila mu vaanu na kiyonjelela kiiva ni ngufu.
\s Ilibaatu ilikhome ku Efeso
\p
\v 21 Gaganile kishila ago goona, uPawulo wáhiivile kiija alute ku lijumbi lya Yelusalemu, kishilila ku nyi ya Makedoniya na ku nyi ya Akaya. Wálogola wáaja, “Uluhaavi luna nikhafikha ku Yelusalemu, nisakulwa nifishe na ku lijumbi lya Luumi.”
\v 22 Baheene wávafilikha avaanu vavili mu vala vina vakhandi vikimutanjilisa, wávajova kiija valongole kiluta ku nyi ya Makedoniya. Avaanu awo vava Timoteo nu Elasito. Umwene wásigala ku nyi ya Asiya kwa luhaavi lufupi.
\p
\v 23 Kwa luhaavi ulo pala pa Efeso, lyatimukha ilibaatu likhome mandu kwa kiiva ya mamanyiso ga Nsila ya Mutwa uYeesu.
\v 24 Mu lijumbi ilyo mukhandi nu muunu yumonga umuponda sanaamu isa fyuma isa mafungu makhome, ilitaawa lyakwe akhandi itambulwa Demetiliyo. Akhandi iponda inanda ndoodo sina sihwanana ni lilonjelo likhome ilya Alitemi, ilinguluvi lyanave ilya shidala. Insengo iyo yikhandi yikivapeela avaponda fyuma vayine, kikwava ihela nyinshi.\fig |CN02137c.jpg|span|||Ililonjelo ilikhome|19:24\fig*
\v 25 UDemetiliyo wávakungaania avaponda fyuma vayine, lumo na vasenga nsengo avanji vina vakhandi visenga insengo ngaja yiiyo. Wávajovela wáaja, “Omwe vagoosi, mumeenye wunofu kiija, tiipata ihela nyinshi kihuma mu nsengo iyi.
\v 26 Lino mupulikha na kiloleela shina woope uPawulo aasi, ikivaseetula avaanu vinshi ava pa Efeso apa, na mu mbali soona isa nyi ya Asiya kwa kivajova kiija, isanaamu sina avaanu vitenda kwa mawokho gaanave, gasili manguluvi ga shiyooli.
\v 27 Lino, nitiila kiija insengo yeesu iyi avaanu vakhayisala, yisili ndeeno hela, ndaali, leelo ililonjelo ilikhome ilya Alitemi umukhome, ilinguluvi lyesu, lyope vakhalisala. UAlitemi umukhome linguluvi lina tikilifuunya mu nyi yoona iyi iya Asiya, na mu nyi isinji soona, ilishima lyakwe lisiisile.”
\p
\v 28 Avaponda fyuma vayaanave vaganile kipulikha imola iso, vakhalala mandu. Vakhandi vilyova ilyowo viija, “UAlitemi uwa apa pa Efeso mukhome!”
\v 29 Ilijumbi lyona ilya Efeso lyava ni libaatu. Ililugu lya vaanu lyakungaana, vavakhata avaanu vavili ava ku nyi ya Makedoniya, uGaayo nu Alisitaliko, vina vakhandi vishuula lumo nu Pawulo. Vavatwala ku luvala ulwa kineenela.
\v 30 UPawulo akhandi isakula kiija, alute mu lilugu lya vaanu vala, leelo avahuvililaaji vayine vamukhaana.
\v 31 Hata avamanyi vaakwe avanji vina vakhandi vakhome va ku Asiya, woope vatwala iliswi lya kimupavila kiija, asikhayinjilaga mu luvala lwa shiwungu shila.
\p
\v 32 Uluhaavi luulo avaanu vina vakungaanile pala, vakhoosa ishawuti valogola. Avanji vakhandi viijova ili, avanji lila. Vinshi vasikhameenye gina vakunganilaga panu pamo.
\v 33 AVayahuudi vamuyiimya umuunu yuna akhandi itambulwa Alekisanda pa vaanu vala. Avaanu avanji mu lilugu lila vamupwepela aga kilogola. Woope wávanyenyulila iliwokho avaanu woona kiija vasisime, kwa kiiva akhandi isakula kiyitanga.
\v 34 Leelo avaanu va lilugu lila, vaganile kimanya kiija Muyahuudi, woona vakhandi vilyova lumo kwa masala gavili viija, “UAlitemi uwa ku Efeso mukhome!”
\p
\v 35 Kuwudugo, umuyandikhaaji umukhome wa lijumbi lila wávasimila avaanu vala wáaja, “Omwe vagoosi va ku Efeso, kusiina yuna asiimanya kiija, ilijumbi ili lilyene lisunga ililonjelo ilikhome ilya Alitemi ilinguluvi lyesu, lumo ni sanaamu yaakwe yina yagwisaga kihuma kushaanya.
\v 36 Kusiina umuunu yuna akwiliile kikhaana imola isi. Lino omwe musakulwa kisisima, musikhasengaji lyolyona nyangu.
\v 37 Muvaleetile apa avaanu ava, kiiva vasihiijile shiinu shoshoona mu lilonjelo ilikhome ilya linguluvi lyesu, khanji vasililijile ilinguluvi lyesu.
\v 38 UDemetiliyo na vaponda fyuma vayine, nda vana lujowo lumonga na vaanu ava, visakulwa kivasitaakha pa valamulaaji va ndaji.
\v 39 Nda muna lujowo ulunji, mulutwale pa shiwungu shina shiyiitikhwa ni ndaji seesu.
\v 40 Ngaja shina tiigaha iminsiyaano, tikwiliile kiyambusiwa vatusitaashe kiija, tapinsa ilibaatu likhome. Nda vatusitaashe kwa libaatu ili, tisiina iliswi lina tisiyanshe, kwa kiiva ilibaatu ili lya bule hela.”
\v 41 Wáganile kimala kilogola ago, wáaja vapalankhanaje, vawuyaje kunyaanave.
\c 20
\s UPawulo iiluta khanji ku Makedoniya na ku Wuyunaani
\p
\v 1 Ilibaatu lila ilya ku Efeso lyagana kisila, uPawulo wávakunganiaga avahuvililaaji ava pala, wávakhangasa inumbula, wávahwesa. Wáwuukha, wáaluta ku nyi ya Makedoniya.
\v 2 Wáava iishila mu nyi iyo, ikivajovela avahuvililaaji imola nyinshi isa kivakhangasa. Baheene wáafikha mu nyi ya Vayunaani,\f + \fr 20:2 \fq Nyi ya Vayunaani: \ft Ilitaawa ilinji yikhandi yitambulwa nyi ya Akaya.\f*
\v 3 wáakhala meesi gatatu. Pina akhandi ikiyipinyanga kitina kwa shipugo ishikhome kiluta ku nyi ya Siliya, wáamanya kiija aVayahuudi vakhandi vagulumiile kimugahila fivi pina akhava ishuula. Baheene wálamula kitina lwa magulu, kishilila ku nyi ya Makedoniya.
\v 4 Kwa luhaavi ulo, uPawulo akhandi ishuula lumo nu Sopatulo umwana wa Pilo uwa ku lijumbi lya Beloya, uAlisitaliko nu Sekundo ava ku lijumbi lya Tesalonike, uGaayo uwa ku lijumbi lya Delibe, uTimoteo uwa ku lijumbi lya Lisitila, uTikiko nu Tilofimo ava ku nyi ya Asiya.
\v 5 Avaanu awo woona valongola, vaaluta kituheepa\f + \fr 20:5 \fq Kituheepa: \ft Apa, uLuuka umuyandikhaaji uwa litaafili ili, akhandi lumo nu Pawulo. \f* ose ku lijumbi lya Tulowa.
\v 6 Leelo, shaganaga kishila ishiwungo sha makhaate gina gasiponyisiiwe ishiwumulilo, ose tawuukha pala pa lijumbi lya Filipi, kwa shipugo ishikhome. Tashuula nsiku sisaanu, taafikha ku Tulowa. Taganaga kifikha, tatangaana na vayeesu vina valongwele, tikhakheele kula nsiku fungati.
\s UPawulo ikimufyusa uEwutikho
\p
\v 7 Lyaganile kifikha ilisiku lya Nguluvi, takungaana kiija tilye lumo iShakiilya iShinofu isha Mutwa uYeesu. Baheene uPawulo wáyansa kivakhoma avaanu mbakha paashilo sha paakhati, kwa kiiva akhandi isakula kiwuukha pamulaawu njine.
\v 8 Kumwandi iya pa juulu iya nanda yina tikhandi tikungaanile, mukhandi muna lifushe mandu, kiiva ya muli nyinshi sina sikhandi siveekha.
\v 9 Umudiimi yumonga, ilitaawa lyakwe akhandi itambulwa Ewutikho, wáali akheele pa ndwi iya kumwandi. UPawulo pina ayiteneeshe kilogola kwa luhaavi lutali mandu, baaho uEwutikho wáyansa kisinsila lushe lushe mbakha wágoneelela utulo. Pina agoneleele, wáagwa kihuma ku ndwi iya mwandi iya juulu ya wutatu. Avaanu pina valutile kimuloleela, vamwaga afwile.
\v 10 UPawulo wáyiikha pansi, wámugwila umudiimi yula, wámukumbaatila, wávajovela avaanu wáaja, “Musikhatungumalaji, umuunu uyu muumi hela.”
\v 11 Baheene uPawulo wátaana khanji ku shumba shila, vaalya iShakiilya iShinofu isha Mutwa uYeesu. Wáyitenekha kikhoma kwa luhaavi lutali mbakha kwasha, baheene wáwuukha.
\v 12 Avaanu vala vashendeeva mandu, kiiva umudiimi yula wáava muumi, vamutoola vamutwala kukhaaya.
\s Ulushuulo ulwa kiluta ku Mileeto
\p
\v 13 UPawulo wálamula kijenda lwa magulu kiluta ku lijumbi lya Asosi. Akhandi isakula kiija timwaje ukho, timuyangase mu shipugo ishikhome. Baheene ose tayangala ishipugo ishikhome, taafikha ukho.
\v 14 Wáganile kitufikha ku Asosi, tamuyangasa mu shipugo, taaluta lumo mu lijumbi lya Mitileene.
\v 15 Ilijuva lya wuvili shi taava tipishuula kwa shipugo isho, tavejeela mulubali lwa shigunguli sha Kiyo. Ilijuva lya wutatu taafikha pa shigunguli sha Samo. Ilijuva lya wuna, taafikha mu lijumbi lya Mileeto.
\v 16 UPawulo wáali agulumiile kishuula kwa shipugo ishikhome bila kishilila ku lijumbi lya Efeso, kiiva asikhandi idobokha kikhala mandu ku nyi ya Asiya. Leelo akhandi idobokha kiija, anyangupe kifikha ku Yelusalemu, pina shishaanali kifikha ishiwungo sha Pentekositi.
\s UPawulo ikivahwesa avayimililaaji va shipuga sha vahuvililaaji
\p
\v 17 UPawulo pina akhandi ku Mileeto, wávafilikha avaanu kivashemeela avayimililaaji va shipuga sha vahuvililaaji va ku Efeso.
\v 18 Vaganile kifikha kunyaakwe, wávajovela wáaja, “Omwe mumeenye shina nikhandi nikheele noomwe nsiku soona, kihuma ilijuva lina nafikhaga pa nyi ya Asiya panu.
\v 19 Mumeenye shina nikhandi nikimusenjela uMutwa uYeesu kwa kiyiyiisa koona, kwa maanyosi na malava gina ganipataga kwa kiiva ya lugulumilo uluvi lwa Vayahuudi.
\v 20 Mumeenye kiija pina nikhandi nikivamanyisa mu fipuga fya vaanu na mu nanda seenyu, nikhayihumiise kivakhoma lyolyona lina lisivatanje.
\v 21 Nikhandi nikivabedela aVayahuudi na vina vasili Vayahuudi kiija valambiisile uwunansi waanave, vagomoshe kwa Nguluvi, na kimuhuviilila uMutwa weesu uYeesu.
\p
\v 22 “Lino puliisi! UNumbula uMunofu ikinikhamiilisa one, kiija nilute ku Yelusalemu, leelo nisigameenye gina gasinipate ukho.
\v 23 Nimeenye hela kiija, mu lijumbi lyolyona lina nishilila, uNumbula uMunofu ikiniwonensa kiija, ku Yelusalemu vasinilemase na kinidindila mu shifungo.
\v 24 Leelo hata nda nifwe, nisisaajila uwuumi wangu. Ishiinu ishikhome mandu kunyangu, niyimaliise insengo yina uMutwa uYeesu anipeelile, kiija nivakhome avaanu iMola iNofu iya mota ya Nguluvi.
\p
\v 25 “Nikhandi niishila kunyeenyu kivakhoma isa Wutwa wa Nguluvi. Lino leelo, nimeenye kiija omwe woona musikhanyaaga khanji kaa.
\v 26 Ndeeno, nikivajovela woona iminsiyaano kiija, nda kuna muunu yoyoona yuna asiiyaje, kusiina umuunu uwa kinipiikha.
\v 27 Nikhayihumiise kikhoma goona gina uNguluvi akhandi agulumiile kwa lugano lwakwe.
\v 28 UNumbula uMunofu wávaviikhaga omwe muve vayimililaaji va shipuga sha vahuvililaaji va Nguluvi. Muyiyangalilaje yuumwe na kishidiima ishipuga shaakwe, shina uNguluvi wáshikulusaaga kwa danda ya Mwanaakwe.
\v 29 Nimeenye kiija, one pina nawuukha na kivalekha omwe, avamanyisaaji va wudehi vakhayinsa kunyeenyu. Avamanyisaaji ava vakhava vakhali ngaja mbwawa sa mu lihakha, vasikhashisungupila ishipuga.
\v 30 Hata munyeenyu omwe, vakhawonekha avaanu vina vakhava viijova imola isa wudehi isa kivayasa avahuvililaaji, kiija omwe muvafwate hela.
\v 31 Kwa kiiva ya ilyo, muveesaje meeho! Muveesaje nu luuju kiija, kwa maakha gatatu ishilo ni shiminsi nisikhakhateele kivapavila omwe shila muunu kwa maanyosi.
\p
\v 32 “Nikimufuunya uNguluvi avadiime na kiija iliswi lya mota yaakwe, livalongose. Iliswi ilyo lina ngufu iya kivajinia na kivayimiilila mu goona gina uNguluvi avavishiile omwe na vabaagule avanji woona.
\v 33 One nisikhasidobweshe ihela sa muunu yoyoona, awu umwenda gwakwe.
\v 34 Omwe mumeenye shina nikhandi nisenga insengo kwa mawokho gangu, kwa kiiva ya fiinu fyangu fina nikhandi nikifisakula, ni fya vayangu vina tikhandi lumo noone.
\v 35 Mu goona gina nagasengaga, nikhandi nisakula kivawonensa kiija, tiveesaje tijimba kisenga insengo. Baheene tive tiipata ifiinu ifya kivatanga avaanu vina vashepushiilwe. Muveesaje nu luuju kwa maswi gina uMutwa uYeesu wájovile kiija, ‘Vayimiliilwe mandu vina viihumya, kishila vina viposheela.’”
\p
\v 36 UPawulo wáganile kimala kilogola amaswi ago, wáfugama lumo nawo woona, vamufuunya uNguluvi.
\v 37 Baheene woona vakhoola, vamukumbaatila na kimunoonela pina vikimuhwesa uPawulo.
\v 38 Iliswi lina lyavagahaga vasugumilwe mandu, lila lina wávajovile kiija, vasikhamwaga khanji kaa. Baheene vamusindishila, vamufisa pa shipugo ishikhome.
\c 21
\s UPawulo iiluta ku Yelusalemu
\p
\v 1 Taganaga\f + \fr 21:1 \fq Taganaga: \ft Apa, uLuuka umuyandikhaaji uwa litaafili ili, akhandi lumo nu Pawulo. \f* kihwesania na vayimililaaji va ku Efeso vala, tayinjila mu shipugo ishikhome, tawuukha, taafikha ku shigunguli sha Kosi. Kwaganile kiisha, taaluta ku shigunguli ishinji isha Lodo. Kihuma apo, tawuukha khanji taafikha ku lijumbi lya Patala.
\v 2 Apo tashaaga ishipugo ishikhome ishinji shina shiiluta ku nyi ya Foyinike. Baheene tayangala, taaluta nasho.
\v 3 Taganile kifikha pina shiwonekha ishigunguli sha Kipulo, taashila ulubali lwa kunyagamo, tayitenekha mbakha taafikha ku lijumbi lya Tiilo mu nyi ya Siliya. Apo tayiikha mu shipugo ishikhome isho, pala baheene pakhandi pisakulwa kiyiisa amasigo.
\v 4 Tavasakula avahuvililaaji apo tavaaga, taakhala nawo kunyaanave majuva fungati. Woope vakhandi vikimulomba uPawulo kiija asikhalutaga ku Yelusalemu, kwa kiiva uNumbula uMunofu akhandi avawonensiise amalava gina gakhasa kimupata ukho.
\v 5 Leelo, taganaga kimala nsiku fungati iso, tawuukha. Avamanyisiwa woona ava pa Tiilo apo, avagoosi na vadala vaanave na vaana vaanave, vatusindihisa mbakha kunja ya lijumbi ilyo, vatufisa mulubali lwa bahali. Apo tafugama, tamufuunya uNguluvi.
\v 6 Taganaga kihwesania, ose tayangala mu shipugo ishikhome isho, woope vaawuya kunyaanave.
\p
\v 7 Tawuukha ku Tiilo, tayitenekha kishuula, mbakha taafikha mu lijumbi lya Tolomeyi. Tavahunjila avahuvililaaji vayeesu, taakhala apo lijuva limo.
\v 8 Kwaganile kiisha, tawuukha, taaluta ku lijumbi lya Kayisaliya. Taakhala mu nanda ya Filipo yuna akhandi mukhomaaji wa Mola iNofu. Uyo akhandi munyaayumo mu vatanjilisaaji fungati, vala vina vakhavahagwile ku Yelusalemu.\f + \fr 21:8 \xt Yimba mu litaafili lya Nsengo sa Vanandeje 6:5.\f*
\v 9 UFilipo akhandi na vaana vahinja vana, vina vasinatwalwe, vakhandi ni shipeelwa sha wukuwamalago.
\p
\v 10 Taganile kikhala kwa luhaavi apo pa Kayisaliya, wáafikha umukuwamalago kihuma ku nyi ya Yudeya, ilitaawa lyakwe yu Agabo.\f + \fr 21:10 \xt Yimba mu litaafili lya Nsengo sa Vanandeje 11:28.\f*
\v 11 UAgabo uyo wáyinsa, wátoola ulukhova lwa Pawulo, wáyipinya mu magulu na mu mawokho, wáaja, “UNumbula uMunofu iija ndeeni, ‘Umuunu uwa lukhova ulu, shiisho ndeeno aVayahuudi ava ku Yelusalemu vakhamupinya, vakhamutwala kwa vaanu vina vasili Vayahuudi.’”
\p
\v 12 Taganile kipulikha ndeeno, ose lumo na vayeesu ava ku Kayisaliya, tikhandi tikimulomba mandu uPawulo kiija asikhalutaga ku Yelusalemu.
\v 13 Leelo wátugomosesa wáaja, “Mwigaha shishi? Mwikhoola, mwisakula kiniyoolofya? One niyipinyile kidindilwa hata kifwila ku Yelusalemu, kwa kiiva ya Mutwa uYeesu.”
\v 14 Taganile kimanya kiija uPawulo asikitupuliisa, taalekha kimusimila taaja, “Gina uMutwa uYeesu isakula, gageene gasenjekhaje.”
\p
\v 15 Paanyuma taapinya amasigo geesu, tayansa kishuula kiluta ku Yelusalemu.
\v 16 Avahuvililaaji vamonga va apo pa Kayisaliya vatusindihisa, vatufisa mu nanda ya Munasoni, muna tikhandi tiiluta kikhala na woope kwa luhaavi. UMunasoni uyo akhandi muunu wa ku shigunguli sha Kipulo, khanji munyaayumo mu vahuvililaaji va wutasi ava Yeesu.
\s UPawulo iifikha ku Yelusalemu
\p
\v 17 Taganile kifikha ku Yelusalemu, avahuvililaaji vayeesu ava apo vatuposheela kwa wushendeefu.
\v 18 Kwaganile kiisha, ose nu Pawulo taaluta kitangaana nu Yaakobo. Avayimililaaji woona va shipuga sha vahuvililaaji, woope vakhandi vakwali.
\v 19 UPawulo wáganaga kivahunjila, wávajovela goona gina uNguluvi akhandi agahile kwa vaanu vina vasili Vayahuudi, kwa nsila ya nsengo saakwe.
\p
\v 20 Vaganile kipulikha ago, vamusufya uNguluvi. Baheene vamujovela uPawulo vaajova, “Owe lukholo lwesu, wiloleela aVayahuudi vinshi mandu shina vamuhuviliile uYeesu. Awo woona viyinatila mandu indaji sa Musa kwa shiyooli.
\v 21 Vapulikhaga kiija wimanyisa aVayahuudi woona vina viikhala mu nyi sina sisili sa Vayahuudi kiija vasikhasiyinatilaga indaji sa Musa. Ukivakhaana kivayinjisa mu jando avaana vaanave, khanji vasikhafwataga ingʼoma seesu isa Shiyahuudi.
\v 22 Lino, tigahe wuli? AVayahuudi vayeesu ava apa, vakhapulikha kiija shiyooli wayinsa panu.
\v 23 Lino, gaha ngaja shina tisikujovele. Mu ose apa, vakwali avagoosi vana, vina vayiyiijile pa Nguluvi.
\v 24 Ulute lumo nawo mu luvala lwa kihumisa ishadanda kwa kiiva ya kiyivalasa. Uvahombele isadaakha yina visakulwa kihumya, apo vasheete inyele saanave.\f + \fr 21:24 \xt Yimba mu litaafili lya Nsengo sa Vanandeje 18:18.\f* Shiisho ndeeno, avaanu woona vakhamanya shiyooli kiija, imola saakho sina vapuliishe sisili sa shiyooli. Vakhamanya kiija, owe yuuwe ukisiyinatila indaji sa Musa.
\v 25 Lino, kwa vahuvililaaji vina vasili Vayahuudi, vina vamuhuviliile uYeesu, tikhavayandishiile ibalula kivajovela uwulamulaaji weesu kiija, vasikhaliisaga ifyakiilya fina fihumisiiwe ku mafuunyo ga manguluvi. Vasikhaliisaga idanda, awu inyama ya nkhanu yina vayikhomwele, khanji vasikhagahaga uwushemi.\f + \fr 21:25 \xt Yimba mu litaafili lya Nsengo sa Vanandeje 15:28-29.\f*”
\p
\v 26 Kwaganile kiisha, uPawulo wávatoola avagoosi vala, wáagaha amafuunyo ga kiyivalasa lumo na woope. Paanyuma wáhuluta mu nanda imbaagule iya kifuunyila, kiija amujovele umutambule ilijuva lina vakhamala kiyivalasa kuveene na yumo yumo kihumya ishadanda.
\s Kikhatwa kwa Pawulo
\p
\v 27 Insiku fungati isa kiyivalasa, pina savejeelile kisila, aVayahuudi vamonga vina vahumile ku nyi ya Asiya vamwaga uPawulo mu lukeeke lwa nanda imbaagule iya kifuunyila. Vahonsa ililugu lyona lya vaanu vina vakhandi pala, vamukhata uPawulo.
\v 28 Vayansa kilyova viija, “Omwe vagoosi va Isilaheli, mututanje! Umuunu uyu yumwene yuna imanyisa avaanu woona va popoona pala kiija vave vikitusala ose Vaisilaheli, vave vikisisala indaji sa Musa, hata ni nanda iyi imbaagule iya kifuunyila. Uluvi mandu ayishafwile inanda imbaagule, pina avahulwise avaanu vina vasili Vayahuudi mu lukeeke lwesu.”
\v 29 Vajovaga ndeeno, kwa kiiva vakhamwajile uTolofimo uwa ku Efeso yuna asikhandi Muyahuudi ali lumo nu Pawulo ku Yelusalemu. Vakhandi vihiiva kiija, uPawulo wámuhulusa uTilofimo mu lukeeke lwa nanda imbaagule iya kifuunyila.
\p
\v 30 Baheene ilijumbi lyona ilya Yelusalemu lyava ni libaatu. Avaanu vayinsa viisiga kihuma kuno na ukho, kifikha mu lukeeke lwa nanda imbaagule muna akhandi uPawulo. Vamukhata, vamuduluuna mbakha kunja ya nanda imbaagule. Avayangalilaaji vadinda amalyango nyangu.
\v 31 Pina avaanu awo vikimutova uPawulo kiija vamubude, imola samufishila umukhome wa vayimililaaji va vasulukhali va Shiluumi kiija ilijumbi lyona ilya Yelusalemu limemile amabaatu.
\v 32 Gwalimo umukhome uyo wávatoola vasulukhali na vayimililaaji vaanave, vaasiga kiluta ku lilugu lya vaanu. Avaanu vala vaganile kivaaga avasulukhali vali lumo nu mukhome wa vayimililaaji waanave, vaalekha kimutova uPawulo.
\p
\v 33 Umukhome uyo uwa vayimililaaji va vasulukhali wámuvejeela uPawulo, wámukhata, wálajisa kiija apinywe na manyololo gavili. Baheene wáaposa wáaja, “Yu naani uyu? Wáagaha shi?”
\v 34 Avaanu vala vayansa kilyova. Avanji vakhandi viijova ili avanji lila. Umukhome yula wápotiilwe kimanya ishiyooli kwa kiiva ya libaatu lila. Baheene wálajisa kiija vamutwale uPawulo mu litengule lya vasulukhali.
\v 35 Vaganile kimufisa uPawulo pa wutaanilo wa litengule lila, avasulukhali vala vamusumula kiija vamukuluse ku vaanu, kwa kiiva kukhandi ni libaatu mandu.
\v 36 Ililugu lya vaanu vakhandi vikivafwata munyuma yaanave, kuno vilyova viija, “Mubudi!”
\s UPawulo ikiyitanga pa Vayahuudi
\p
\v 37 Pina avasulukhali vala vikimuhulusa uPawulo mu litengule lyanave, wámuposa umukhome wa vayimililaaji va vasulukhali wáaja, “Wuli, nikwiliile kikujovela iliswi limonga?” Umukhome yula wámugomosesa wáaja, “Humbe, na yuuwe umeenye kilogola iShiyunaani!
\v 38 Wuli, owe usili yuuwe Mumisili yula yuna wáhonsiise uwunansi uwa kiyikhaana iselekhaali ya Shiluumi, avatwalile avabudaaji magana mashumi gana (4,000) mu luvanda?”
\v 39 UPawulo wávagomosesa wáaja, “One nili Muyahuudi, nisaviilwe mu lijumbi ilikhome lya Taliso ku nyi ya Kilikiya, lijumbi lina limanyikha. Nilomba unitawule nilogole na vaanu ava.”
\v 40 Umukhome yula wáganile kimutawula, uPawulo wáyiima pa wutaanilo wula, wávayinulila iliwokho avaanu vala, kiija vasisime. Vaganile kisisima woona, wáyansa kivajovela kwa shilogolo shaanave isha Shihebulaniya wáaja,
\c 22
\nb
\v 1 “Valukholo lwangu na vawiheesu, munipuliise! Lino nikiyitanga panyeenyu.”
\v 2 Avaanu vala, vaganile kipulikha kiija uPawulo ilogola kwa shilogolo shaanave isha Shihebulaniya, vaava vapisisiime tototo mandu. UPawulo wáyitenekha kivajovela wáaja,
\v 3 “One nili Muyahuudi, nikhasaviilwe mu lijumbi lya Taliso mu nyi ya Kilikiya. Leelo nikuliile baaha pa Yelusalemu. UGamaliyeli\f + \fr 22:3 \xt Yimba mu litaafili lya Nsengo sa Vanandeje 5:34.\f* yumwene yuna animanyiise indaji soona kwa wuyinatifu sina avambuyeesu vatuleshelaga. Nikhayihumiise kwa ngufu soona kimuyinatila uNguluvi, ngaja omwe shina mukiyihumya kwa ngufu iminsiyaano.
\p
\v 4 “Nikhavalemeese na hata kivabuda avahuvililaaji va Nsila ya Mutwa uYeesu avagoosi na vashimaayi, nikhandi nikivakhata na kivadindila mu shifungo.
\v 5 Ago gina nikivajovela omwe, hata nu mutambule umukhome lumo ni livansa lya Vayahuudi vakwiliile kilunjikha kiija ga shiyooli. Aveene vakhanipeelile ibalula isa kivatwalila aVayahuudi vayeesu vina vakhandi mu lijumbi lya Damesiki. One nikhandi niiluta ukho, kiija nivapinye avaanu ava, na kivaleeta pa Yelusalemu apa, kiija valafisiwe.
\p
\v 6 “Pina nili mu nsila nkholeela na kifikha ku Damesiki, paminsi mu lisala lya mutanda, shitu baaho ulungʼali ulukhome kihuma kushaanya lwaningʼalikha mandu imbali soona.
\v 7 Naagwa pansi, napulikha ishawuti yikinijova yiija, ‘Sawuli! Sawuli! Kwashi ukinilafya?’
\v 8 Baheene one naaposa naajova, ‘Owe yuuwe naani mutwa?’ Wánigomosesa wáaja, ‘One yuune Yeesu wa ku Nasaleti yuna owe ukinilafya.’
\v 9 Avayangu vina tikhandi lumo valwaga ulumuli, leelo ishawuti iyo vasikhayimeenye.
\v 10 Baheene naaposa naajova, ‘Wee Mutwa, nigahe wuli?’ Wánigomosesa wáaja, ‘Yiima! Ulute ku Damesiki. Umo mumwene muna muunu yumonga asikujovele insengo soona sina one nikugulumiile owe usisenje.’
\v 11 Kwa luhaavi ulo nikhandi nisiloleela, kwa kiiva ya lumuli ulukhome ulo, lukhanipofwese ameeho. Baheene avayangu awo vanikhata amawokho, vanifisa ku Damesiki.
\p
\v 12 “Apo pakhandi nu muunu yumonga, ilitaawa lyakwe yu Ananiya. Uyo akhandi ikiyihumya mandu kiyinatila indaji seesu, aVayahuudi woona ava ukho vakhandi vikimusufya viija uyo muunu munofu.
\v 13 Wáyinsa, wáyiima panyangu palubali, wánijovela wáaja, ‘Lukholo lwangu Sawuli, uyanse kiloleela.’ Shitu baaho ameeho gangu gagubutukha, namwaga.
\p
\v 14 “Baaho wánijovela wáaja, ‘UNguluvi wa vambuyeesu wákubaagula, kiija umanye ulugano lwakwe, umwaje yula yuna wa Shiyooli,\f + \fr 22:14 \fq Yula yuna wa Shiyooli: \ft Uyu yu Yeesu, leelo uPawulo asikhageene kimutambula pa vaanu kiija, asikhavakhalasaaga aVayahuudi.\f* na kipulikha ishawuti yaakwe yumwene.
\v 15 Goona gina wagaaga na kigapulikha kunyaakwe, usiive mulunjikhaaji waakwe wa kivajovela avaanu woona.
\v 16 Lino, uheepile shishi? Yiima! Utwinisiwe, umulombe uNguluvi kiija uvalasiwe uwunansi waakho, kwa kiiva ya kilihuviilila ilitaawa lya Yeesu.’
\p
\v 17 “Baheene naatina ku Yelusalemu. Pina nikimufuunya uNguluvi mu nanda imbaagule iya kifuunyila, nagaaga amahilu.
\v 18 Mu mahilu ago, namwaga uMutwa uYeesu ikinijovela kiija, ‘Wuukha nyangu mu Yelusalemu! Kiiva avaanu va lijumbi ili vasiyiitikha uwubedelo waakho uwa one.’
\v 19 Namuyankha naaja, ‘Wee Mutwa, aveene vameenye wunofu kiija nikhandi niishila mu nanda sa kifuunyila, nikhandi nikivadindila mu shifungo na kivatova vina vikikuhuviilila!
\v 20 Hata pina vamubudaga umulunjikhaaji waakho uSitefano, na yuune naali niyiimile baaho. Niyitiishe kiija vamubude, amakhooti ga vina vakhamubudile, one nikhagayangaliile.’
\v 21 Baaho uMutwa uYeesu wániyankha wáaja, ‘Lutaga! Nikhakufilikha ulute kutali kwa vaanu vina vasili Vayahuudi.’”
\s UPawulo ikiyikhoona kiija umwene Muluumi
\p
\v 22 Amaswi ago goona aga Pawulo, avaanu vagapuliisa. Leelo wáganile kilogola ago aga kuwudugo, valyova kwa ngufu vaajova, “Vamuwuuse umuunu uyu mu nyi iyi! Isakulwa kiifwa!”
\v 23 Khanji vayitenekha kilyova, vakhandi vipunga amakhooti gaanave na kitiimula amankundi kushaanya.
\v 24 Baheene umukhome wa vayimililaaji va vasulukhali wávalajisa avasulukhali vaakwe kiija vamuyinjise uPawulo mu litengule lya vasulukhali. Wálajisa kiija vamutove kwa majalidi, kuno vikimuposa kiija alogole ishiinu shina shahonsa avaanu vala vamulyovele uPawulo.
\v 25 Avasulukhali vala pina vikimupinya uPawulo kiija vamutove na majalidi, uPawulo wámuposa umuyimililaaji waanave yuna ayiimile baaho wáaja, “Wuli, indaji sikivatawula kimutova kwa majalidi uMuluumi,\f + \fr 22:25 \fq UMuluumi: \ft UPawulo akhandi Muyahuudi, khanji wásawaagwa ku wutwa wa Shiluumi. \f* yuna asinaahigwe?”
\p
\v 26 Umuyimililaaji yula wáganile kipulikha ndeeno, wáaluta wámuposa umukhome waakwe wáaja, “Wisakula kigaha shi? Umuunu uyo mukhaaya wa ku Luumi!”
\v 27 Baheene umukhome wa vayimililaaji va vasulukhali yula wáafikha kwa Pawulo, wámuposa wáaja, “Nijovela, wuli, owe uli mukhaaya wa ku Luumi?” UPawulo wámugomosesa wáaja, “Eena. Nili Muluumi.”
\v 28 Umukhome yula wámujovela wáaja, “Na yuune nikhawupatile uwukhaaya uwa Shiluumi kwa nsila ya kihumya ihela nyinshi mandu.” UPawulo wámugomosesa wáaja, “Leelo, one nili Muluumi wa kisawa.”
\p
\v 29 Baaho, avasulukhali vala vina vakhandi vihiiva kimuposa uPawulo, vaalekha. Umukhome yula woope wátiila, kiiva wáamanya kiija uPawulo Muluumi, khanji amupinyile kwa manyololo.
\s UPawulo pa livansa lya Vayahuudi
\p
\v 30 Kwaganile kiisha, umukhome uyo uwa vayimililaaji wa vasulukhali, akhandi isakula kimanya lyolyona lina lyahonsa kiija aVayahuudi awo vamusitaashe uPawulo. Ndeeno wámudindulila, wálajisa kiija avatambule avakhome lumo ni livansa\f + \fr 22:30 \fq Livansa: \ft Yimba iliswi \fqa Livansa lya Vayahuudi\fqa* mu Maswi aMahensa.\f* lyona vakungaane. Baheene wámuleeta uPawulo, wámuyiimya paveene.
\c 23
\p
\v 1 UPawulo wávahonekha avakhome vala, wávajovela wáaja, “Valukholo lwangu, one nakwisa kiiva na mahiiva manofu kwa Nguluvi mbakha iminsiyaano.”
\v 2 Umutambule umukhome uAnaniya wáganile kipulikha ndeeno, wávajovela vala vina vakhandi vayiimile nkholeela nu Pawulo kiija, vamubamule ikhofi ku mulomo.
\v 3 Baheene uPawulo wámujovela wáaja, “Na yuuwe uNguluvi asikutove, owe yuna uli ngaja luhengo luna vapashile inswakhala!\f + \fr 23:3 \fq Luhengo luna vapashile inswakhala: \ft Uluganulo lwakwe, \fqa muunu umumyansi\fqa*. \f* Ukheele apa kiija unihije kilingana ni ndaji sa Musa, leelo owe usikisiyinatila indaji, kwa kiiva ya luna wiijova, nibamulwe ikhofi!”\fig |cn01936C.jpg|col|||UPawulo pa livansa lya Vayahuudi|23:3\fig*
\p
\v 4 Avaanu vala vina vakhandi vayiimile nkholeela nu Pawulo vamujovela vaajova, “Wuli, usiiwona nsoni kimuliga umutambule umukhome wa Nguluvi?”
\v 5 UPawulo wávayankha wáaja, “Valukholo lwangu, nisaava nimeenye kiija umwene mutambule mukhome kwa kiiva yiyandiikhwe kiija, ‘Usikhalogolaga fivi kwa muyimililaaji wa vaanu vaakho.’\f + \fr 23:5 \xt Yimba mu litaafili lya Kihuma 22:28.\f*”
\p
\v 6 Mu livansa mula, uPawulo akhandi iimanya kiija kuna Vasadukaayo na Vafalisaayo, wákhoosa kilogola wáaja, “Valukholo lwangu, one nili Mufalisaayo, muswamuve wa Mufalisaayo. Niihigwa kwa kiiva nihuviilila kiija vina vafwile, vakhafyukha.”
\v 7 UPawulo wáganile kimala kilogola ndeeno, gayansa amakhaananio kwa Vafalisaayo na Vasadukaayo, vabagunkhana fipuga fivili.
\v 8 (Kiiva aVasadukaayo viija, vina vafwile vasikwiliile kifyukha, khanji vasihuviilila kiija avamalayikha vakwali, awu kiija amanguluvi gakwali. Leelo aVafalisaayo vihuviilila kiija ago goona gakwali.)
\p
\v 9 Baheene kwava kuna makhaananio makhome mandu mu vakhome vala. Avamanyisaaji vamonga va ndaji sa Musa kihuma mu shipuga sha Vafalisaayo vayiima kuno vikhaanania viija, “Tisiwaajile wuvi wowoona kwa muunu uyu. Pamonga linguluvi, awu umalayikha, yumwene wálogola na woope.”
\v 10 Vakhaanania mandu. Umukhome wa vayimililaaji va vasulukhali wátiila kiija, vasimunyugulanje uPawulo ave fipilije pilije. Wálajisa avasulukhali vaakwe kiija, vayinjile paakhati pa Vayahuudi kiija, vamutoole uPawulo kwa ngufu, vamutwale mu litengule lya vasulukhali.
\p
\v 11 Ishilo shiisho, uMutwa uYeesu wáyiima palubali pa Pawulo, wámujovela wáaja, “Jimfyaga inumbula! Wanibedela apa pa Yelusalemu, shiisho ndeeno wisakulwa kinibedela na ku lijumbi lya Luumi koope.”
\s Ulugulumilo ulwa kimubuda uPawulo
\p
\v 12 Kwaganile kiisha ulwamilaawu, aVayahuudi vamonga vakungaana kwa mbuusa, vagulumila kimubuda uPawulo. Vayiyiiga kiija, vasiilya wala vasiingʼwa, mbakha vamubude.
\v 13 Awo vina vayiyiigaga kigaha ilyo, vakhandi vaanu vinshi kishila mashumi gana.
\v 14 Baheene vavalutila avatambule avakhome na kwa vakhome va Vayahuudi, vavajovela vaaja, “Tiyiyiijile kiija, tisiilya shoshoona mbakha timubude uPawulo.
\v 15 Lino, omwe lumo ni livansa mumulombe umukhome wa vayimililaaji va vasulukhali avaleetele uPawulo. Muve ngaja mwisakula kiseesa wunofu umukhole guna mumusitaashile. Ose tisimuyalushile mu nsila na kimubuda pina asinaafishe apa.”
\p
\v 16 Leelo umwana wa wulumbu wa Pawulo wápulikha ulugulumilo ulwa kimuyalushila. Wáaluta mu litengule lya vasulukhali, wámujovela uPawulo.
\v 17 Baaho uPawulo wámushemeela umuyimililaaji yumo wa vasulukhali, wámujovela wáaja, “Mutwala umwana umudiimi uyu kwa mukhome weenyu, ana liswi ilya kimujovela.”
\v 18 Baheene umuyimililaaji uyo wámutwala umwana umudiimi kwa mukhome wa vayimililaaji, wámujovela wáaja, “UPawulo yuna adindiilwe wánishemeela. Wánilomba kiija, nikuleetele umwana umudiimi uyu, aasi, ana liswi ilya kikujovela.”
\v 19 Umukhome uyo wámukhata iliwokho umwana umudiimi yula, wámutwala pashipata, wámuposa wáaja, “Aasi, una liswi lishi lina wisakula kinijovela?”
\p
\v 20 Umwana umudiimi yula wámugomosesa wáaja, “AVayahuudi vapulinkheene kiija, vakulombe umutwale uPawulo pamulaawu pa livansa. Vasikujanjilise kiija, visakula kiseesa wunofu umukhole guna vamusitaashile.
\v 21 Leelo owe usikhavayitikhaga, kuna vagoosi kishila mashumi gana mu awo, vina visakula kimuyalushila uPawulo mu nsila. Vayiyiijile kiija, vasiilya awu vasiingʼwa shoshoona, mbakha vamubude. Lino, vayipinyanjile, vahepeleese uwulamulaaji waakho.”
\v 22 Baheene umukhome yula wámujovela umwana umudiimi wáaja, “Usikhamujovelaga muunu yoyoona kiija, wanijovela imola isi.” Wámujova kiija awuushe.
\s UPawulo itwalwa kwa mukhome wa nyi
\p
\v 23 Baheene umukhome wa vayimililaaji wávashemeela avayimililaaji vavili vina ikivayimiilila, wávajovela wáaja, “Muvayandaale avasulukhali magana gavili (200) vina vasijende na magulu, lumo na vanji mashumi fungati vina vasiilute ni falaasi, na vanji magana gavili (200) vina vasiilute vasumwile imalala. Awo woona vasiihume panu ilisala ilya wutatu paashilo, kiija valute ku lijumbi lya Kayisaliya.\f + \fr 23:23 \fq Kayisaliya: \ft Mu Kayisaliya mukhandi ni mbalino ya Valuumi ni litengule ilikhome lya vasulukhali mu nyi ya ku Yudeya. \f*
\v 24 UPawulo woope mumupeele ifalaasi simonga sina sisimutwale, mumufisaaje wunofu kwa Feliki, umukhome wa nyi.”
\p
\v 25 Baheene umukhome wa vayimililaaji wáyandikha ibalula yina yiijova,
\pi
\v 26 “UFeliki mutiilwa, mukhome wa nyi, one ni Kilawudiyo Lusiya, nikikuhunjila.
\v 27 AVayahuudi vamukheete umuunu uyu, vakhandi nkholeela kimubuda. Naganile kimanya kiija umwene Muluumi, naaluta na vasulukhali vangu, namukulusa.
\v 28 Nikhandi nisakula kimanya lyolyona lina aVayahuudi vamusitaashile, namutwala pa livansa lyanave.
\v 29 Naawona kiija vikimusitaakha kwa maposo ga ndaji saanave. Leelo lisikhandi likwali iliswi lyolyona ilya kiija, akwiliile kidindilwa awu kibudwa.
\v 30 Naagana kijovelwa imola kiija, kuna vaanu vina vana lugulumilo luvi ulwa kimubuda, gwalimo nalamula avasulukhali kiija, vamuleete kunyaakho. Navalajisaaga vina vikimusitaakha kiija, vamusitaashe kunyaakho.”
\p
\v 31 Baheene avasulukhali awo, vamutoola uPawulo ngaja shina vajovelwagwa, vamutwala ishilo shiisho mu lijumbi lya Antipatili.
\v 32 Kwaganile kiisha, avasulukhali awo vina vajendaga kwa magulu vaawuya mu litengule lya vasulukhali, vavalekha avayaanave vina vajendaga ni falaasi, valute lumo nu Pawulo.
\v 33 Pina avayaanave vala vaafikha apo pa Kayisaliya, vayifisa ibalula mu mawokho ga mukhome wa nyi, vamutwala nayu Pawulo.
\v 34 UFeliki wáganile kimala kiyimba ibalula yila, wávaposa wáaja, “Umuunu uyu wa nyi nshi?” Vaganile kimujovela kiija uPawulo wa ku Kilikiya,
\v 35 wámujovela wáaja, “Umukhole gwakho, nisigupuliise pina vaafikha vina vakusitaashile.” Wálajisa kiija, vamuyangalilaje uPawulo mu mbalino ya mutwa uHelode.\f + \fr 23:35 \fq Mbalino ya mutwa uHelode: \ft Iyi yasengwagwa nu Helode umuvaha yuna wáfwisaga uluhaavi lufupi kihuma pina wásaviilwe uYeesu. \xt Yimba mu litaafili lya Luuka 1:5.\f*
\c 24
\s AVayahuudi vileeta umukhole gwanave
\p
\v 1 Saganile kishila nsiku sisaanu, umutambule umukhome uAnaniya wáafikha mu lijumbi lya Kayisaliya lumo na vakhome avanji va Vayahuudi nu muunu uyunji uwa kivalogolela umukhole gwanave, ilitaawa lyakwe akhandi yu Telitulo. Awo vaaluta kimujova uFeliki, umukhome wa nyi, amaswi gina vakhandi vikimusitaakha uPawulo.
\v 2 Vaganile kimushemeela uPawulo, uTelitulo wáyansa kilogola amaswi aga kimusitaakha wáaja, “Owe Feliki mutiilwa, uwulongosaaji waakho wunofu, wuleetile uwulindamafu wukhome mu nsiku soona isi, khanji inyi iyi yisingameele mu manofu minshi, kwa kiiva ya wumanyi waakho.
\v 3 Koona na popoona tikiliyanushila iliswi ili kwa kihonjesa mandu.
\v 4 Lino nisigeene kiija, nikulafye luhaavi lutali mandu. Nilomba ulugugumilo lwakho, kitupuliisa umukhole gwesu kwa luhaavi lufupi.
\p
\v 5 “Tikimwaga umuunu uyu kiija ana mabaatu mandu. Umuunu uyo iyansa ilibaatu kwa Vayahuudi va nyi soona. Umwene mukhome wa vahuvililaaji va muunu wa mu Nasaleti.
\v 6 Pina isakula kiyishafula hata inanda imbaagule iya kifuunyila, tamukhataga nyangu. [Tikhandi tisakula kimuhiga kwa ndaji seesu,
\v 7 leelo umukhome yula wa vayimililaaji, uLusiya, wáyinsa, wátupokha kwa ngufu.
\v 8 Wávalajisa kiija, vala vina vamusitaashile vayinse vamusitaashe kunyaakho.]\f + \fr 24:6-8 \ft Amaswi aga, gakusiina mu mayandikhwa agamonga amakuulu. \f* Owe yuuwe nda umuposeelese, baheene usiimanye kihuma kunyaakwe kiija, injowo isi soona sina tikimusitaakha kunyaakho sa shiyooli.”
\v 9 AVayahuudi woope vaajova kiija ago goona ga shiyooli.
\s UPawulo ikiyitanga pa Feliki umukhome wa nyi
\p
\v 10 Baheene umukhome wa nyi wámugolosesa uPawulo uludole, kiija woope alogole. UPawulo wáyansa kilogola wáaja, “One nimeenye kiija, maakha minshi wiihiga amakhole kwa ndaji mu nyi iyi. Ilyo lilyene likinigaha kiija, niyitanje panyaakho kwa wushendeefu.
\v 11 Owe yuuwe ukwiliile kiseesa wunofu kiija, sishilile nsiku ishumi na sivili hela, kihuma uluhaavi luna nalutaga ku Yelusalemu kimufuunya uNguluvi kula.
\v 12 Avaanu ava vina vikinisitaakha, vasikhanyaajile nikhaanania nu muunu yoyoona mu lukeeke lwa nanda imbaagule iya kifuunyila, wala kivahonsa avaanu mu nanda sa kifuunyila, awu uluvala ulunji loloona luna luli mu lijumbi ilyo.
\v 13 Amaswi aga gina vikinisitaakha uluhaavi ulu, vasikwiliile kijinia kiija ga shiyooli.
\p
\v 14 “Ila lina niyiitikha panyaakho ili, ilya kiija nikimufuunya uNguluvi wa vambuyeesu, niyinatila iNsila ya Mutwa uYeesu, hata nda avaanu ava viijova kiija, lihuuvi lya wudehi. Lumo na ago, nikigahuviilila goona gina gali mu ndaji sa Musa, na gina gayandiikhwe mu mataafili ga vakuwamalago.
\v 15 One nikimuhuviilila uNguluvi, ngaja avaanu ava woope shina vamuhuviliile, kiija akhavafyusa vina vafwile woona, avagolofu na vina vasili vagolofu.
\v 16 Lulwene nijimba nsiku soona kiiva na mahiiva manofu pa Nguluvi na pa vaanu.
\p
\v 17 “Naganile kikhala kutali maakha minshi, naatina ku Yelusalemu, kiija nitwale ihela sa kivatanga avapiina mu nyi yeesu na kihumya isadaakha kwa Nguluvi.
\v 18 Pina avaanu ava vikinyaaga nisenga ago mu nanda imbaagule iya kifuunyila, nikhandi niyivaleese. Pasikhandi ni lilugu lya vaanu lumo noone, khanji nisikhagahile libaatu likhome lyolyona umo.
\v 19 Leelo vakhandi vakwali aVayahuudi vamonga vina vahumile ku nyi ya Asiya, awo vaveene visakulwa vave panyaakho valogole umukhole gwanave, nda vana liswi ilya kinisitaakha.
\v 20 Awu ava vina vali apa, vajove vaveene uwunansi wuna vawaagaga kunyangu, pina nikhayiimile mu livansa lyanave.
\v 21 Pamonga vawonaga fivi kwa liswi limo ili lina nalyova kwa shawuti panyaanave kiija, ‘Iminsiyaano niihigwa panyeenyu, kwa kiiva nihuviilila kiija vina vafwile, vakhafyukha.’”
\p
\v 22 Baheene uFeliki, yuna wámanyaga wunofu iNsila ya Mutwa uYeesu, wáyiimya umukhole gula. Wávajovela wáaja, “Nisiihumye uwulamulaaji wa mukhole gwenyu, mbakha ayinse apa uLusiya, umukhome wa vayimililaaji va vasulukhali.”
\v 23 UFeliki wámulajisaaga umuyimililaaji wa vasulukhali kiija, amuwuyiise uPawulo mu shifungo na kimuyangalila wunofu, leelo ave ikimuleshela ayiyeshelaje padoodo, na asikhavasivilaga avamanyi vaakwe kimupeela ifiinu fina isakula.
\s UFeliki ipuliisa imola sa Yeesu
\p
\v 24 Saganile kishila insiku ndoodo, uFeliki wáyinsile lumo nu mudala waakwe uDulusila yuna akhandi Muyahuudi. Wálajisa kiija vamuleete uPawulo. UPawulo wáganile kiyinsa, wáyansa kivajovela ulwa kimuhuviilila uKilisito Yeesu.
\v 25 Wáyitenekha kivataviilila goona gina idobokha uNguluvi, shina avaanu visakulwa kiyisivila mu wunansi, na kiija uNguluvi akhavahiga avaanu. UFeliki wáganile kipulikha ago, wátiila. Wámujovela uPawulo wáaja, “Lino uwuushe, nikhakushemeela khanji pina nikhava nayiteeha.”
\v 26 Kuunyuma uFeliki akhandi ikimushemeela uPawulo kiija, ave ilogola na woope, kwa kiiva akhandi ihuviilila kiija, pamonga uPawulo akhamupeela ihela.
\p
\v 27 Gaganile kishila maakha gavili, uPolikiyo Fesito wápyanila pa Feliki, wáava mukhome wa nyi. Kwa kiiva uFeliki akhandi isakula kivashendeefya aVayahuudi, wámulekha uPawulo mu shifungo.\f + \fr 24:27 \fq Wámulekha uPawulo mu shifungo: \ft Indaji sa Valuumi sikhandi sikimutawula umuunu yuna adindiilwe mu shifungo, ave idindulilwa nda umukhole gwakwe gusihijiilwe kwa maakha gavili. \f*
\c 25
\s UPawulo pa Fesito umukhome wa nyi
\p
\v 1 Lino uFesito wáfikhaga ku Kayisaliya, wáyansa kitema ku nyi ya Yudeya. Saganaga kishila nsiku sitatu, wáwuukha apo kiluta ku Yelusalemu.
\v 2 Pina ali apo, avatambule avakhome lumo na vakhome avanji va Vayahuudi vayinsa, vamutaviilila goona gina vamusitaashile uPawulo.
\v 3 Vakhandi vikimulomba mandu kiija avatanjilise, amutinie uPawulo ku Yelusalemu, kwa kiiva vapulinkhana kiija, vamuyalushile na kimubuda uPawulo mu nsila.
\v 4 Leelo uFesito wávayankha wáaja, “UPawulo asigeele iyangalilwa ku Kayisaliya, one yuune nisiilute ukho lilino.
\v 5 Lino muvahaagule avakhome veenyu vamonga, tilute lumo noone. Vahumye amasitaakho gaanave ukho, baheene nimanye nda kuna wunansi wowoona wuna ananjile.”
\p
\v 6 UFesito wáakhala na vaanu vala nsiku munaana awu ishumi, wáawuya khanji ku Kayisaliya. Kwaganile kiisha, wáakhala pa shitengo shaakwe pina ihijila amakhole, wálajisa kiija vamutwale uPawulo pamwene.
\v 7 Wáganile kifikha uPawulo pala, wávaaga aVayahuudi vina vayinsaga kihuma ku Yelusalemu. Vamugomba, vakhandi vikimusitaakha wunansi winshi wuna vagombolaga kijinia.
\p
\v 8 Baheene uPawulo wáyansa kiyitanga wáaja, “Nisinanjile lyolyona ilya ndaji ya Vayahuudi, awu ulwa nanda imbaagule iya kifuunyila, awu kwa Kayisaali, umutwa wa Valuumi.”
\p
\v 9 Leelo kwa kiiva uFesito akhandi isakula kivashendeefya aVayahuudi, wámuposa uPawulo wáaja, “Wuli, wiyiitikha kiluta ku Yelusalemu kiija uhigwe kwa masitaakho aga?”
\p
\v 10 UPawulo wámugomosesa wáaja, “Niyiimile pa muhigaaji yuna avishiilwe nu Kayisaali, baaha baheene nisakulwa kihigwa. Kusiina lyolyona lina ninanjile kwa Vayahuudi, ngaja owe shina umeenye wunofu.
\v 11 Nda ninanjile lyolyona lina lisakula one nibudwe, nisikhaana kiifwa. Leelo nda ava vikinisitaakha wudehi hela, kusiina umuunu yuna ana wutawulilwa uwa kinitwala kunyaanave. One nilomba kiija, umukhole gwangu gulute guhigwe kwa Kayisaali!”\f + \fr 25:11 \fq Umukhole gwangu gulute guhigwe kwa Kayisaali: \ft Umuunu yoyoona yuna akhandi Muluumi, wátawulwagwa kitwala umukhole gwakwe ku Luumi, baheene kuunyuma vitwala kwa mutwa umukhome yuna akhandi itambulwa Kayisaali.\f*
\p
\v 12 Baheene uFesito na vatanjilisaaji vaakwe vatavililana, wámugomosesa uPawulo wáaja, “Walomba kiija umukhole gwakho guhigwe kwa Kayisaali, shiisho ndeeno usiilute uhigwe kwa Kayisaali!”
\s UFesito ilomba vatavililane nu mutwa uAgilipa
\p
\v 13 Saganile kishila nsiku ndoodo, umutwa uAgilipa\f + \fr 25:13 \fq Umutwa uAgilipa: \ft Yimba iliswi \fqa Helode\fqa* mu Maswi aMahensa.\f* lumo nu wulumbu waakwe uBelenike vayinsa ku Kayisaliya kiija vamuhunjile uFesito.
\v 14 Vaganile kikhala apo nsiku nyinshi, uFesito wámujovela uAgilipa umukhole gwa Pawulo wáaja, “Apa akwali umuunu yumo yuna uFeliki wámulekhaga adindiilwe mu shifungo.
\v 15 Uluhaavi luna nalutaga ku Yelusalemu, avatambule avakhome na vakhome va Vayahuudi vakhanijoveele goona gina vamusitaashile uPawulo, vanilomba nimuhije kiija ananjile.
\p
\v 16 “Leelo navagomosesa kiija, yisili ngʼoma yeesu ose ti Valuumi kimuhiga umuunu, nda asinatangaane na vina vikimusitaakha na kiyitanga.
\v 17 Naatina apa lumo na awo vina vikimusitaakha uPawulo. Taganile kifikha, nisikhasheleveese umukhole gwakwe. Kwaganile kiisha, naakhala pa shitengo shangu isha kihijila amakhole, nalajisa avasulukhali kiija vamuleete uPawulo.
\v 18 Vaganile kimuleeta, vala vina vikimusitaakha vayiima vayansa kilogola gina ananjile. Leelo amaswi gina vamusitaashile gasikhandi mavi mandu, ngaja shina nikhandi nihuviliile.
\v 19 Leelo vikhaanania na woope amaposo ga lihuuvi lyanave, ni sa muunu yumonga yuna wáfwisaga, ilitaawa lyakwe akhandi yu Yeesu, yuna uPawulo akhandi ilogola kiija muumi.
\v 20 Amaswi ngaja ago, nisikhaloleelile shina hambi nikigaseesa wunofu. Baheene namuposa uPawulo nda asiyiitishe kiluta ku Yelusalemu, kiija ahigwe umukhole gwakwe ukho.
\v 21 Leelo uPawulo wálomba kiija umukhole gwakwe guhijwe nu Kayisaali, umutwa wa Valuumi, naajova vamuyangalile mbakha nipate insila ya kimutwala kwa Kayisaali.”
\p
\v 22 Baheene uAgilipa wámujovela uFesito wáaja, “Nadobokha kiija, nimupuliise yuune umuunu uyo.” UFesito wámugomosesa wáaja, “Ukhamupuliisa pamulaawu.”
\s UPawulo pa mutwa uAgilipa
\p
\v 23 Kwaganile kiisha, uAgilipa lumo nu Belenike vayinsa kwa kinunumukha. Vayinjila pa wudaama wuna vakhandi vikungaana avaanu, valongoseenie na vakhome va vayimililaaji va vasulukhali, na vakhome va lijumbi. UFesito wálajisa kiija, uPawulo aleetwe mukhati.
\v 24 Baheene uFesito wáyansa kilogola wáaja, “Mutwa Agilipa, noomwe woona muna mukungaanile lumo noose, umuunu uyu yuna mukimwaga apa, aVayahuudi woona ava ku Yelusalemu na va panu pa Kayisaliya, vamusitaakhaga kunyangu. Vakhandi vilyova vilalamikha kiija, asifwaya kiiva muumi.
\v 25 One nisilyajile ilivi lyolyona lina likwiliile kiija vamubude. Leelo kiiva umwene wánilomba kiija umukhole gwakwe gulute kihigwa ku Luumi nu mutwa umukhome uKayisaali, baheene nalajisa kiija, vamutwale kunyaakwe.
\v 26 Hata ndeeno, one nisiina iliswi kwa mwene lina ningayandikha kwa mutwa weesu umukhome. Lulwene namuleeta panyeenyu, mandu panyaakho mutwa Agilipa, nda timale kimuposa, baheene nisiive ni liswi ilya kiyandikha.
\v 27 One niiwona kiija, lusili lunofu kimutwala umudindilwa bila kimujovela uKayisaali, umukhole guna asitashiilwe.”
\c 26
\s UPawulo ikiyitanga pa mutwa uAgilipa
\p
\v 1 Baheene uAgilipa wámujovela uPawulo wáaja, “Witawulwa yuuwe kiyitanga injowo saakho.” Baheene uPawulo wáyiimya iliwokho, wáyansa kiyitanga wáaja,
\v 2 “Mutwa Agilipa, shiba iminsiyaano, nikiyiwona kiija niyimiliilwe, kwa kiiva nili panyaakho kiyitanga kwa goona gina aVayahuudi vikinisitaakha.
\v 3 Niijova ndeeno, hasa kwa kiiva owe umeenye wunofu ingʼoma soona isa Vayahuudi na goona gina vikhaanania. Lino, nikikulomba unipuliise kwa lugugumilo.
\p
\v 4 “AVayahuudi woona vameenye shina nisunjiilwe, kihuma uwaana wangu. Vameenye shina nikhandi niikhala kihuma pawutasi mu Vayahuudi vayangu, hata pina nikhandi ku Yelusalemu.
\v 5 Vanimeenye kihuma khala, khanji nda vageene, aveene vakwiliile kinibedela kiija nikhandi munyaayumo mu shipuga sha Vafalisaayo. Awo vasiyinatilaga mandu indaji sa Nguluvi kishila ifipuga fyona.
\v 6 Lino niyiimile panu nihigwe, kwa kiiva ya luhuviililo lwangu mu lutaahiso, luna uNguluvi wátahisaaga kwa vambuyeesu.
\v 7 Ulutaahiso ulo lulwene luna avaanu va fikholo ishumi na fivili, vijimba kimufuunya uNguluvi ishiminsi ni shilo, kwa kiiva vihuviilila kiija uNguluvi akhakwisa ngaja shina wátahisaaga. Wee mutwa, uluhuviililo ulo lulwene aVayahuudi vikinisitaakha iminsiyaano!
\v 8 Ndeeno, kwashi omwe mwikhaana kiija uNguluvi asikwiliile kivafyusa vina vafwile?
\p
\v 9 “Ulwamwandi na yuune nikhandi nihuviilila kiija nigahe shila shiinu isha kilikhaana ilitaawa lya Yeesu uwa ku Nasaleti.
\v 10 Ago gageene nagahaga ku Yelusalemu. Ukho nikhandi nikivadindila mu shifungo avahuvililaaji va Yeesu vinshi kwa wutawulilwa wa vatambule avakhome. Avanji vaganaga kihigwa kiija vabudwe, na yuune nikhatovile ikuula iya kiyiitikha kiija vabudwe.
\v 11 Nikhandi niiluta wiila kivalemasa mu nanda sa kifuunyila soona, kiija nivakhamiilise kimutofola uYeesu. Nikhandi nikivakhalalila mandu, hata nikhandi niiluta kivalafya mu majumbi aga kutali.
\p
\v 12 “Ilisiku limonga, nikhandi mu nsila kiluta ku lijumbi lya Damesiki, kwa wutawulilwa ni ndaji kihuma kwa vatambule avakhome.
\v 13 Mutwa, pina nikhandi mu nsila, paminsi mu lisala lya mutanda, nalwaga ulungʼali ulukhome kihuma kushaanya. Lukhandi lungʼalikha kishila ulwa lijuva, lwatungʼalikha mandu mbali soona, one na vayangu vina vakhandi vishuula noone.
\v 14 Woona taagwa pansi. Napulikha ishawuti yikinijova mu shilogolo sheesu isha Shihebulaniya yiija, ‘Sawuli! Sawuli! Kwashi ukinilafya? Ukiyilafya yuuwe hela, ngaja dogovi yina yiitova amanaala ulukwegu ulwa mutwa waakwe.’
\p
\v 15 “One naaposa naajova, ‘Owe yuuwe naani mutwa?’ UMutwa wánigomosesa wáaja, ‘One yuune Yeesu, yuna owe ukinilafya.
\v 16 Lino, yiima! Nakutwiwushila kiija nikugahe uve muvanda wangu, na mulunjikhaaji wangu. Usivabedele avaanu gina wagaaga iminsiyaano na gala gina nikhakuwonensa kumwandi.
\v 17 Nikhakukulusa mu mawokho ga Vayahuudi vayaago, na kwa vaanu vina vasili Vayahuudi. Nikikufilikha kuveene,
\v 18 kiija uvadindule ameeho gaanave, vahume mu nshiisi vayinjile mu wuvalafu na vahume mu wutwa uwa Shetaani, vayinjile mu Wutwa wa Nguluvi. Kwa kigaha ndeeno, baheene vakhasaajilwa uwunansi waanave na vakhava lumo na vala vina vavalasiiwe kwa nsila ya kinihuviilila one.’
\p
\v 19 “Lino wee mutwa Agilipa, lulwene nagayinatilaga amahilu gala gina nagaagaga kihuma kushaanya.
\v 20 Baheene nayansa kivakhoma avaanu ava ku Damesiki, paanyuma avaanu va ku Yelusalemu na va nyi yoona iya Yudeya na kwa vina vasili Vayahuudi. Nikhandi nikivakhoma kiija valambiisile uwunansi waanave, vamusetushile uNguluvi na kigaha gina giwonensa kiija, shiyooli vaseetukha mu numbula saanave.
\v 21 Ago gageene gapinsaaga aVayahuudi vanikhate mu lukeeke lwa nanda imbaagule iya kifuunyila, visakulaga kinibuda.
\v 22 Leelo uNguluvi wánitanjilisa mbakha kifikha iminsiyaano. Ago gageene ganigaha kiija niyiime pa vakhome na pa vanangʼana kihumya uwulunjikhaaji. Kusiina amaswi aganji gina nilogola, leelo gagala gina avakuwamalago nu Musa vajovaga, kiija gakhasenjekha.
\v 23 Woona awo vajovaga kiija, uMukulusaaji\f + \fr 26:23 \fq UMukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* akhalafisiwa, khanji akhava wa wutasi kifyukha kihuma kwa vina vafwile,\f + \fr 26:23 \fq Wa wutasi kifyukha kihuma kwa vina vafwile: \ft UYeesu wa wutasi kifyukha na kiluta ku wuumi wa shiluta. Leelo avaanu avanji vafyukhaga na kiifwa khanji, ngaja uLaasalo.\f* kiija ayalaalise imola isa lumuli ulwa wukulukho kwa vaanu veesu aVayahuudi na kwa vaanu vina vasili Vayahuudi.”
\p
\v 24 Pina uPawulo ikiyitanga, uFesito wályova wáaja, “Wee Pawulo! Una lukwale! Kiyimba kwakho mandu kukwene kukupeelile ulukwale!”
\p
\v 25 UPawulo wámugomosesa wáaja, “Wee mutiilwa Fesito, one nimugaya lukwale. Amaswi aga gina nilogola ga shiyooli, khanji ga luhala loona.
\v 26 Umutwa woope agameenye wunofu amaswi aga. Nimeenye kusiina lyolyona lina lyamushilaga, kwa kiiva gasenjekha bahawuvalafu. Lulwene kiija namujovela ago kwa wujimfu.
\v 27 Wee mutwa Agilipa, wuli, ukigahuviilila gina avakuwamalago vajovaga? One nimeenye kiija ukigahuviilila.”
\p
\v 28 Baheene uAgilipa wámujovela uPawulo wáaja, “Wuli, wihiiva kiija usiniseetule kiiva Mukilisito kwa luhaavi lufupi ngaja ulu?”
\v 29 UPawulo wámugomosesa wáaja, “Hata yive kwa luhaavi lufupi, awu lutali, nikimufuunya uNguluvi kiija owe lumo na vaanu woona vina vikinipuliisa iminsiyaano, muve ngaja shina nishwali one, leelo bila kipinywa na manyololo aga.”
\p
\v 30 Baheene umutwa uAgilipa lumo nu mukhome wa nyi uFesito nu Belenike, na vanji vina vakhandi vakheele lumo nawo, vayiima.
\v 31 Vaganile kiwuukha apo, vajovelana vaajova, “Umuunu uyu asigahile shiinu shoshoona shina shikwiliile kimugaha afwe, awu kidindilwa mu shifungo.”
\v 32 UAgilipa wámujovela uFesito wáaja, “Umuunu uyu, wáali alekhaje kilomba kiija umukhole gwakwe guhigwe kwa Kayisaali, nda wáava adinduliilwe.”
\c 27 \fig |HG-K-Paul-Rome BW.jpg|span|||Ulushuulo lwa wuna ulwa Pawulo|27:1–28:16\fig*
\s UPawulo itwalwa ku lijumbi lya Luumi
\p
\v 1 Baheene uFesito wálamula kiija tishuule\f + \fr 27:1 \fq Tishuule: \ft Apa, uLuuka umuyandikhaaji uwa litaafili ili, akhandi lumo nu Pawulo. \f* kwa shipugo ishikhome kiluta mu lijumbi lya Luumi mu nyi ya Italiya. UPawulo na vadindilwa avanji vatwalwa kwa muyimililaaji yumonga wa vasulukhali, ilitaawa lyakwe wátambulwagwa Yuliyo. Uyu muyimililaaji wa shipuga sha vasulukhali va Kayisaali uAgusito, umutwa wa Valuumi.
\v 2 Baheene tayangala mu shipugo ishikhome shimonga shina shihumile ku lijumbi lya Adulamatiyo. Tikhandi tiiluta ku malowokho ga fipugo, ku mwani ya Asiya. Pina tiwuukha apo, tikhandi lumo nu Alisitaliko, umukhaaya wa lijumbi lya Tesalonike mu nyi ya Makedoniya.
\p
\v 3 Kwaganile kiisha, taafikha ku lilowokho ilya lijumbi lya Sidoni. Apo uYuliyo wámugahila wunofu uPawulo, wámutawula kiija alute atangaane na vamanyi vaakwe, kiija vamutanjilise ifiinu fina ashepushiilwe.
\v 4 Pina tiwuukha, ilipepo ilikhome lyatusivila kiluta kumwandi. Baheene taashila kunena ya shigunguli sha Kipulo, kuna kusikhandi ni lipepo likhome.
\v 5 Talowokha ibahali iyo kishilila ulubali lwa nyi ya Kilikiya ni ya Pamufiliya, taafikha mu lijumbi lya Mila mu nyi ya Likiya.
\v 6 Apo, umuyimililaaji wa vasulukhali yula, wáshaaga ishipugo ishikhome shina shihumile ku lijumbi lya Alekisandiliya shiiluta ku nyi ya Italiya, tayangala woona mu shipugo isho.
\p
\v 7 Tashuula lushe lushe kwa nsiku nyinshi, khanji kwa kilava mandu mbakha taafikha nkholeela ni lijumbi lya Nido. Apo ilipepo lyope lyatusivila kigolokha kuna tikhandi tisakula kiluta, baheene taashila uluvala lwa kunena lwa shigunguli sha Kileete, nkholeela ni nyi inyuumu yina yihulwite mu bahali yatambulwagwa Salumooni. Inyi iyo yikhandi ndoodo yipiliimwe ni bahali.
\v 8 Taaluta, taashila mulubali lwa bahali kwa kilava mandu, taafikha pina pitambulwa Lilowokho Linofu, nkholeela ni lijumbi lya Laseya.
\p
\v 9 Luhaavi lutali lukhandi lushilile tipishuula, mbakha ishiwungo sha kilekha kiilya\f + \fr 27:9 \fq Ishiwungo sha kilekha kiilya: \ft Ishiwungo ishi shikhandi sha lijuva lya kivalingaania nu Nguluvi. AVayahuudi vakhandi viilekha kiilya, umutambule umukhome akhandi iihumya ishadanda isha kigubikha uwunansi waanave. \xt Yimba mu litaafili lya Njowo sa Valaawi 23:26-32; Luvaso 29:7-11\xt*. Uluhaavi ulo ilipepo lihonsaaga amavingu makhome mu bahali na kihonsa uwulugu kishuula kwa shipugo ishikhome. \f* shaafikha. Khanji, kukhandi kuvi mandu kiyitenekha kishuula mu bahali, lulwene uPawulo wávapavila avayine wáaja,
\v 10 “Omwe vagoosi, niiwona kiija ulushuulo lwesu ulu lusinanje ifiinu finshi, ndeeno tisiyambulile, ifiinu hambi finyamanjikha mandu. Ishipugo ishi lumo na masigo goona, gakwiliile kiyaga mu bahali. Khanji na yuuse woona, tikwiliile kiifwa.”
\p
\v 11 Umuyimililaaji wa vasulukhali yula asamupuliisa uPawulo kwa ago gina wálogola, leelo wáyiitikha amaswi ga yuna akhandi ijensa ishipugo, nu munya shipugo shila.
\v 12 Ililowokho ilyo, lisikhandi linofu kikhala uluhaavi ulwa lipepo likhome mu bahali, lulwene avaanu vinshi mu shipugo shila tikhapulinkheene kiija tiwuushe pala. Awo vahuvililaga kifikha ku lilowokho ilinji ilya Kileete lina likhandi litambulwa Foyinike. Apo baheene ndi vasigalaga uluhaavi ulo ulwa lipepo ilikhome. Ililowokho ilyo likhandi liloleelile paakhati ya nyagamo iya kusikha na kunyiikho ya kusikha.
\s Ishimfulumbwe mu bahali
\p
\v 13 Kuunyuma, ilipepo lina livateeme lyayansa kikutukha lushe lushe, kihuma ulubali lwa kunyagamo. Avasenga nsengo va shipugo shila vahiiva kiija ilipepo ilyo, lisitutanje tiyiteneshe kishuula. Baheene vayangasa ishiinu ishifuno isha kiyiimya ishipugo,\f + \fr 27:13 \fq Ishiinu ishifuno isha kiyiimya ishipugo: \ft Kwa Shiswahili shitambulwa, \fqa nanga\fqa*.\f* tawuukha pala, taaluta taashila mulubali lwa shigunguli sha Kileete.
\v 14 Uluhaavi ludoodo taagana kiwuukha pala, kwava kuna shimfulumbwe. Taaluta, taashila ku shigunguli sha Kileete, shina shikhandi shitambulwa “Lipepo lya Nyiikho Kunena.”
\v 15 Ishimfulumbwe isho shashitova ishipugo mbakha shapootwa kiluta kumwandi, baheene tashilekha shitutwale kuna ishimfulumbwe shiiluta. Kiiva talavaga nasho ishimfulumbwe, shatumena, tashilekha shitutwale paakhati naakhati ya bahali.
\p
\v 16 Taashila ulubali lwa kunyagamo ya shigunguli ishidoodo shina shitambulwa Kawuda, ulubali luna lukhandi lukitusivila padoodo ni shimfulumbwe shila. Tashiyangasa na kishipinya kwa kilava mandu ishipugo ishinangʼana isha kikulusisa avaanu, shina shikhandi mu malenga.
\v 17 Taganaga kishikwehela ishipugo ishidoodo pashaanya, avasenga nsengo vashipinya kihuma pansi kwa ngalawo ishipugo ishikhome, kiija shisikhadenyekhaga. Vakhandi vitiila kitwalwa na kitenga mu luhankha lwa Siliti ku mwani ya Libiya. Baheene vayiisa ishiinu ishifuno isha kitanjilisa ishipugo shijendaje lushe lushe, vashilekha shibunshilisiwe kwa lipepo ilyo.
\v 18 Ilijuva lya wuvili avasenga nsengo vayansa kitaaga amasigo mu bahali kwa kiiva ishimfulumbwe shashitovaga mandu ishipugo shila.
\v 19 Ilijuva lya wutatu, vafitaaga ifiinu ifinji ifya kijensesa ishipugo mu bahali, kwa mawokho gaanave vaveene.
\v 20 Sashilaga nsiku nyinshi, ilijuva ni nondwe sisiwonekha, ishimfulumbwe shikhandi shipikutukha, mbakha tahiiva kiija tisikulukha.
\p
\v 21 Avagoosi vala, vaganile kimala nsiku nyinshi vasiliile shoshoona, uPawulo wáyiima paakhati naakhati yaanave, wávajovela wáaja, “Vagoosi omwe, uluhaavi lula pina nikhavapaviile ku Kileete kiija tisikhawuukhaga pala, leelo musikhanipuliishe. Nda mwali munipulisaaje, ifiinu fyenyu ndi fisananjikha na kiyaga ngaja ndeeni.
\v 22 Lino nikivalomba kiija, mujimfyaje inumbula, kiiva kusiina umunyaayumo weenyu yuna asiifwe, leelo ishipugo ishi sheene duguli shisinanjishe.
\v 23 Nilimeenye ilyo, kwa kiiva one nili wa Nguluvi, khanji yumwene nikimusenjela. Ishilo sha minsiyaano, wámufilikha umalayikha waakwe kunyangu.
\v 24 Umalayikha uyo wánijovela wáaja, ‘Pawulo, usikhatiilaga! Wisakulwa kiluta kiyiima pa Kayisaali, umutwa wa Valuumi. Khanji umanyaje wunofu kiija, uNguluvi asivakuluse kwa lusungu lwakwe woona ava vina vishuula lumo noowe.’
\v 25 Lino vagoosi omwe, mujimfyaje inumbula, kiiva nikimuhuviilila uNguluvi kiija, gasisenjeshe ngaja shina najovelwagwa.
\v 26 Leelo, tisakulwa kitaagwa ku nyi inyuumu iya shigunguli shimonga.”
\s UPawulo na vayine woona viifikha ku nyi inyuumu
\p
\v 27 Taamala majuva ishumi na gana tishaanali tibunshilisiwa ni lipepo ilikhome ilyo, lina likhandi likutukha kuno na ukho mu bahali ya Adiliya. Kwaganile kiiva shilo paakhati, ilijuva ilyo lya ishumi na gana, avasenga nsengo va shipugo ishikhome, vahiivaga kiija vasiive vavejeela kifikha ku nyi inyuumu.
\v 28 Baheene vayiisa ishijelo mu malenga, vaawona kifikha pansi kuna miita mashumi gatatu ni fungati. Vaganile kihejeela pamwandi padoodo, vayiisa khanji ishijelo shila mu malenga, vaawona kifikha pansi kuna miita mashumi gavili ni fungati.
\v 29 Vatiila kiija ishipugo shingabamila mu mangʼanga amakhome, vafiyiisa ifyuma ififuno fina (4) ifya kiyimisisa ishipugo mu malenga, fina fikhandi kunyuma ya shipugo ishikhome. Vaava vifuunya kiija kushe nyangu.
\p
\v 30 Avasenga nsengo va shipugo isho ishikhome, visakulaga kitula kwa shipugo ishinangʼana isha kikulusisa avaanu. Ndeeno vayiisa ishipugo ishinangʼana mu malenga, vayigaha ngaja visakula kiyiisa ifyuma ififuno ifya kiyimisisa ishipugo ulubali lwa pamwandi ya shipugo ishikhome.
\v 31 Leelo uPawulo wámujovela umuyimililaaji wa vasulukhali, lumo na vasulukhali vaakwe, wáaja, “Avasenga nsengo ava, nda vasisigala lumo noose mu shipugo ishi, omwe musikulukha.”
\v 32 Baheene avasulukhali vala vadumula ulugalawo luna lupinyile ishipugo ishinangʼana, vashilekha shijensewe ni bahali.
\p
\v 33 Pina kwali nkholeela kiisha, uPawulo wávalomba avayine woona kiija valye ishakiilya, wáaja, “Iminsiyaano mwamala majuva ishumi na gana mupitungumeele, khanji musiliile shoshoona.
\v 34 Lino, nikivalomba mulye, baheene muve wuumi. Kusiina umunyaayumo mu omwe, yuna asiluyase hata uluyele lumo mu mutwe gwakwe.”
\p
\v 35 UPawulo wáganile kimala kilogola ndeeno, wátoola umukhaate, wáfuunya kwa Nguluvi pa vaanu woona vala, wámenyulania, wáyansa kiilya.
\v 36 Baheene woona vayikhangasa, woope vaalya.
\v 37 Ose toona vina tikhandi ku shipugo ishikhome shila, tikhandi vaanu magana gavili na mashumi fungati na mutanda (276).
\v 38 Awo woona, vaganile kiilya na kiyikuta, vataaga imbumbulu mu bahali, baheene ishipugo isho shipeefushe.
\p
\v 39 Kwaganile kiisha, avasenga nsengo va shipugo shila vayaaga inyi, leelo vasikhayimeenye kiija yikhandi nyi nshi. Khanji valwaga uluvala luna amalenga ga bahali giyinjila mu nyi yina yikhandi nu luhankha. Vahiiva kiija nda yikwiliile, vashitwale ishipugo ukho.
\v 40 Baheene vadumula ingalawo sina sikhandi sipinyile ifyuma ififuno ifya kiyimisisa ishipugo, baheene fyatwina mu malenga. Vahudula nasi ngalawo sina sikhandi sipinyile ishilongoseso isha kilongosesa ishipugo, baheene vagutansa umwenda\f + \fr 27:40 \fq Umwenda: \ft Kwa Shiswahili gutambulwa, \fqa tanga\fqa*. \ft Umwenda guna gutanjilisa kishibunshilisa ishipugo pina ilipepo likutukha. \f* kumwandi ya shipugo isha kijendesesa, kiija ilipepo libunshilise ishipugo isho ku nyi inyuumu.
\v 41 Leelo ishipugo shila, shaganile kivejeela padoodo pamwandi pa shipugo shila, shayinjila kwa ngufu mu luhankha luna lukhandi mu malenga, shasagama umo. Uluvala ulwa kunyuma ulwa shipugo shila, lukhandi lwitowa na mavingu amakhome, baheene shayansa kideenyekha.\fig |cn02042B.jpg|span||David C. Cook Publishing Co.|Avaanu vitaaga imbumbulu mu bahali|27:41\fig*
\p
\v 42 Baheene avasulukhali vahiiva kiija vavabude avadindilwa woona, kiija pasikhaveesaga hata umunyaayumo yuna angatula kwa kiyojeela.
\v 43 Leelo umuyimililaaji waanave asikhadobweshe kiija vamubude uPawulo, wávakhaana. Baheene wálajisa wáaja woona vina vameenye kiyojeela vatale kiyitoosa mu malenga, baheene valowoshe ku nyi inyuumu.
\v 44 Vina vasimeenye kiyojeela vatoole imbawo, awu ifipande fya shipugo fivatanje kiyojeela. Shiisho ndeeno ose woona talowokha, taafikha ku nyi inyuumu, tipili wuumi.
\c 28
\s UPawulo iilumwa ni njokha ku Melita
\p
\v 1 Taganaga kifikha wunofu ku nyi inyuumu, tajovelwa kiija tili ku shigunguli shina shitambulwa Melita.
\v 2 Avakhaaya va pala vatuposheela wunofu mandu, hata nda vakhandi vasitumeenye. Vatupembela umooto, vaajova tiyoote, kwa kiiva inoonya yikhandi yitoonya, khanji kukhandi kuna mepo.
\v 3 UPawulo wáteenya inyanjala nsheefu. Pina ikisiviikha mu mooto, injokha inya wanga yaahuma mu nyanjala iso kwa kiiva ya lifushe lya mooto, yaliluma iliwokho ilya Pawulo na kingʼangʼaanila.
\v 4 Avakhaaya va pala, vaganile kiwona kiija injokha yila yilembeela mu liwokho lya Pawulo, vajovelana vaajova, “Yingava shiyooli kiija umuunu uyu, mubudaaji. Wáapona mu bahali, leelo ilinguluvi lyesu ‘Lya Shiyooli’\f + \fr 28:4 \fq Lya Shiyooli: \ft Ili likhandi litaawa lya linguluvi lya munyaayumo wa Vayunaani. \f* asamuyiitikha kiija ave muumi.”
\v 5 Baheene uPawulo wáyikungʼunila injokha yila mu mooto, asilemeele hata padoodo.
\v 6 Avaanu vala vakhandi vikimuloleela uPawulo, vahuviliile kiija asifimbe, awu asiigwe pansi shitu, afwe. Leelo vaganaga kimala uluhaavi lutali vasilwajile lujowo loloona, woope vaseetula amahiiva gaanave. Vayansa kilogola na woope, wáava munyaayumo mu manguluvi gaanave.\fig |CN02048B.jpg|col||David C. Cook Publishing Co.|UPawulo iilumwa ni njokha|28:3-6\fig*
\s UPawulo iiponia avatamu
\p
\v 7 Uluvala lula lukhandi nkholeela na magunda ga mukhome wa shigunguli shila. Ilitaawa lyakwe akhandi itambulwa Pubiliyo. Wátuposheela wunofu kunyaakwe, taagona nsiku sitatu munyaakwe.
\v 8 Uluhaavi ulo, uwiihe wa Pubiliyo wáali agonile pa wusaga, kwa kiiva akhandi mutamu nsegema na akhandi ipwaga idanda. UPawulo wáhuluta mukhati mwa mutamu. Wámufuunyila kwa Nguluvi, wáviikha amawokho pashaanya pa mutamu, wámuponia.
\v 9 Wáganile kimuponia umutamu yula, baheene avatamu avanji woona mu shigunguli isho, vaava viiluta kwa Pawulo, woope wáava ikivaponia.
\v 10 Avaanu va pala vakhandi vikitugota. Pina tikiyipinyanga kishuula kwa shipugo ishikhome, vatutanga kiyangasa mu shipugo ifiinu fina tikhandi tisakula kiluta nafyo.
\s UPawulo iifikha mu lijumbi lya Luumi
\p
\v 11 Taganile kimala meesi gatatu mu shigunguli isho, tawuukha ni shipugo shina shikhandi shiheepile kiija uluhaavi lwa shimfulumbwe lushile. Ishipugo isho shikhandi sha lijumbi lya Alekisandiliya, shikhandi ni sanaamu sa manguluvi amapasa.\f + \fr 28:11 \fq Sanaamu sa manguluvi amapasa: \ft Aga gakhandi manguluvi ga Vayunaani gina vakhandi vikigafuunya kiija vasenje insengo iya shipugo, gaveesaje gikivayangalila mu bahali. \f*
\v 12 Kuunyuma, taafikha ku lijumbi lya Silakusa mu shigunguli sha Sisiliya. Taganile kimala nsiku sitatu umo, tawuukha,
\v 13 taashila ku lijumbi lya Legiyo. Kwaganile kiisha, ilipepo lyahuma kulubali lwa nyagamo. Baheene tawuukha, tayitenekha kishuula, ilipepo lyatutanjilisa. Pamulaawu njine taafikha mu lijumbi lya Puteholi.
\v 14 Apo tatangaana na vahuvililaaji vamonga, vatulomba kiija tikhale nawo nsiku fungati. Paanyuma, tayansa kishuula mu nyi inyuumu kiluta ku lijumbi lya Luumi.
\v 15 Avahuvililaaji ava ku Luumi, vaganile kipulikha kiija tili mu nsila kiluta kunyaanave, vayinsa. Avanji vatuhepelesa pa Munaada gwa Apiyo, avanji vatuhepelesa pina pitambulwa Nanda Sitatu sa Vahensa, kiija vatuposheele. UPawulo wáganile kivaaga, wáhonjesa kwa Nguluvi, wáyijinia mu numbula.
\v 16 Taganile kifikha mu lijumbi lya Luumi, uPawulo wátawulilwa kiija ave iikhala mu nanda yaakwe mwene nu musulukhali yumo uwa kimuyangalila.
\s UPawulo ikivakhoma aVayahuudi ku Luumi
\p
\v 17 Wáganile kimala nsiku sitatu, wávashemeela avakhome va Vayahuudi ava pala. Vaganile kikungaana, wávajovela wáaja, “Omwe valukholo lwangu, kusiina avaanu veesu vina nivananjiile lyolyona. Hata ingʼoma sina avambuyeesu vatuleshelaga, kusiina sina nisinanjile. Hata ndeeno, avakhome veesu vanikhata ku Yelusalemu, vanitwala kwa Valuumi.
\v 18 AValuumi vala vaganile kiniposa wunofu, visakulaga kinidindulila, kwa kiiva vasikhawuweene uwunansi wowoona wuna nagahaga, wuna nikwiliile kibudwa.
\v 19 Leelo, aVayahuudi vamonga vaganile kikhaana kiija nisikhadindulilwagwa, nagombolaga ilya kigaha. Nalomba kiija umukhole gwangu guhigwe kwa mutwa umukhome uKayisaali, hata nda nisikhandi ni shiinu isha kivasitaakha aVayahuudi vayeesu.
\v 20 Kwa kiiva ya ago, navashemeela, kiija nilogole noomwe. Nipinyiilwe na manyololo aga, kwa kiiva ya luhuviililo lwa Vaisilaheli\f + \fr 28:20 \fq Luhuviililo lwa Vaisilaheli: \ft Uluganulo lwakwe, \fqa uMesiya yuna akhayinsa \ft khanji, \fqa lufyukho lwa vina vafwile. \f* woona.”
\p
\v 21 Baheene avakhome va Vayahuudi vamugomosesa uPawulo vaajova, “Ose tisiina ibalula yina taposheelaga kihuma ku Yudeya yina yikikulogola. Khanji kusiina kihuma ukho yuna wátujovela amaswi amavi gogoona aga owe.
\v 22 Leelo, tisakula kipulikha amahiiva gaakho, kwa kiiva insila ya Mutwa uYeesu yina ukiyifwata, timeenye kiija yiijowa fivi popoona pala.”
\p
\v 23 Baheene vapulinkhana nu Pawulo ilijuva lina vakhakungaana mu nanda yina akhandi iikhala. Ilijuva lila lyaganile kifikha, aVayahuudi vala vakungaana kwa winshi kishila ilijuva lina lyashilaga. UPawulo wávaganulila na kivabedela imola sa Wutwa wa Nguluvi, kihuma ulwamilaawu mbakha shaamihe. Khanji akhandi ikivamanyisa imola sa Yeesu kihuma mu ndaji sa Musa na Mayandikhwa ga vakuwamalago, kiija avakhofye kimuhuviilila uYeesu.
\v 24 Amaswi ago gina uPawulo wálogwele, aVayahuudi vamonga vagahuviilila, leelo avamonga vasikhagahuviliile.
\v 25 Baheene vakhaanania, pina viyansa kipalankhana, uPawulo wávajovela wáaja, “UNumbula uMunofu wávajoveele avambuyeenyu aga shiyooli, pina wálogwele kwa nsila ya mukuwamalago uIsaaya kiija,
\q
\v 26 ‘Lutaga kwa vaanu ava uvajovele ndeeni,
\q “Mukhapulikha mandu, leelo musikhamanya.
\q Mukhaloleela mandu, leelo musikhamanya.
\q
\v 27 Kwa kiiva inumbula sa vaanu ava nyuumu,
\q amakutu gaanave gasipulikha,
\q ameeho gaanave gasiloleela,
\q kiija ameeho gaanave gasaali galoleele,
\q amakutu gaanave gasaali gapulishe
\q ni numbula saanave sisaali simanye,
\q vasaali vaseetushe, baheene nivakuluse.”’\f + \fr 28:26-27 \xt Yimba mu litaafili lya Isaaya 6:9-10.\f*”
\p
\v 28 UPawulo wáyitenekha kilogola wáaja, “Lino! Mumanyaje kiija uwukulukho uwu wuna wuhumile kwa Nguluvi, wutwaliilwe kwa vaanu vina vasili Vayahuudi, woope vakhawupuliisa.”
\p [\v 29 UPawulo wáganile kimala kilogola amaswi ago, aVayahuudi vala vawuukha kuno vikhaanania mandu.]\f + \fr 28:29 \ft Amaswi aga, gakusiina mu mayandikhwa agamonga amakuulu. \f*
\p
\v 30 UPawulo wáamala maakha gavili iikhala mu nanda yina akhandi apanjile. Avaanu woona vina vakhandi vikimulutila, akhandi ikivasaajisa muumo.
\v 31 Kwa maakha ago, akhandi ikivakhoma imola sa Wutwa wa Nguluvi na kivamanyisa avaanu kwa wukhangafu imola sa Mutwa uYeesu Kilisito, bila kikhaanwa.
