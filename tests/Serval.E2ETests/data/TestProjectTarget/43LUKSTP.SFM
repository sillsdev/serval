\id LUK - Sangu Bible Translation
\rem CC by JM (1-9) and LP (10-24). Published in 2013
\h Luuka
\toc2 Luuka
\toc1 IMola iNofu ya Yeesu Kilisito ngaja shina yayandiikhwe nu Luuka
\mt2 IMola iNofu ya Yeesu Kilisito
\mt3 ngaja shina yayandiikhwe nu
\mt1 Luuka
\imt Imola yina yilongola
\ip Ilitaafili ili lyayandikhwagwa nu Luuka, yumwene yuna wáyandikhaga na ilitaafili lya Nsengo sa Vanandeje. ULuuka asikhandi Muyahuudi, leelo akhandi Muyunaani yuna ayimbiile, khanji akhandi muhuvililaaji wa Yeesu Kilisito. Uluhaavi lumonga wáali ijendaga lumo nu Pawulo, kikhoma iMola iNofu. Mu litaafili ili, uLuuka itaviilila insengo ya Yeesu kwa lugoto ulunofu, baheene avaanu vina vasili Vayahuudi vamanye.
\ip Mu litaafili ili, sikwali imola nyinshi sina sisiyandiikhwe mu mataafili aganji aga mu Lufingo uLupya, ngaja kisawa kwa Yohana uMutwiniaji, kisawa kwa Yeesu ni mola isa waana waakwe, na kikhoma kwa Yohana uMutwiniaji. Khanji iwonensa shina lukwali ulugano lwa Nguluvi, kwa vaanu paayo paayo. UYeesu wáwonensa ulugano ulo, kwa nsila ya kivamanyisa avaanu kwa fihwano, ngaja ulusimo lwa Musamaliya umunofu (\xt Luuka 10\xt*) nu mwana yuna akhandi ayajile (\xt Luuka 15\xt*) na kwa nsila ya kikhala wunofu lumo nu mutofya khoodi yuna wákhalalilwagwa mandu na vaanu (\xt Luuka 19\xt*) na kitaahisa kimupeela uwuumi wa shiluta na shiluta, umunansi yuna wákhomelelwagwa lumo nu Yeesu pa musalaaba (\xt Luuka 23\xt*).
\tr \th1 Umulyango \th2 Gina gakwali mu litaafili ili
\tr \tc1 1:1-4\tc2 Amaswi aga wutasi
\tr \tc1 1:5–2:52\tc2 Kisawa kwa Yohana nu Yeesu nu waana wa Yeesu
\tr \tc1 3:1–4:13\tc2 Insengo ya Yohana uMutwiniaji na kijelwa kwa Yeesu
\tr \tc1 4:14–9:50\tc2 UYeesu imanyisa ulwa Wutwa wa Nguluvi na kigaha amabikha ku nyi ya Galilaya
\tr \tc1 9:51–19:27\tc2 UYeesu imanyisa minshi ulwa vina vikimufwata, pina ali mu nsila kiluta ku Yelusalemu
\tr \tc1 19:28–21:38\tc2 UYeesu iyinjila ku Yelusalemu na kimanyisa insiku sa wudugo
\tr \tc1 22:1–23:56\tc2 Kiifwa kwa Yeesu
\tr \tc1 24:1-53\tc2 Kifyukha kwa Yeesu
\c 1
\s Amaswi aga wutasi
\p
\v 1 Kunyaakho mutiilwa Teofilo,
\p Avaanu vinshi vayandiishe imola sa Yeesu Kilisito ngaja shina sasenjekhaga kunyeesu.
\v 2 Vakhayandiishe imola isi ngaja shina tajovelwagwa na vina valoleelaga kwa meeho gaanave na vasiyalalisaaga kihuma shiyanso shaakwe.
\v 3 Lino na yuune, nisakwile finofu ishiyooli sha mola sa Yeesu kihuma pashiyanso, niiwona lunofu kikuyandishila aga goona kwa lugoto,
\v 4 baheene umanye ishiyooli sha mola soona sina umanyisiiwe.
\s Uwukuwamalago uwa kisawa uYohana uMutwiniaji
\p
\v 5 Uluhaavi luna uHelode akhandi mutwa mu nyi ya Yudeya, akhandi akwali umutambule\f + \fr 1:5 \fq Umutambule: \ft Yimba iliswi \fqa Vatambule\fqa* mu Maswi aMahensa.\f* yumonga yuna akhandi itambulwa Sakaliya, kihuma mu shipuga sha shitambule sha Abiya. Umudala waakwe akhandi itambulwa Elisabeti. Woope wáhumile mu shikholo sha shitambule sha Haluni.\f + \fr 1:5 \fq Haluni: \ft Uyo akhandi lukholo lwakwe uMusa, akhandi mutambule mukhome uwa wutasi. \xt Yimba mu litaafili lya Kihuma 28:1-3\xt*. \f*
\v 6 USakaliya nu Elisabeti vakhandi vagolofu pa Nguluvi, vayinatilaga wunofu indaji soona sa Nguluvi, vasipiikhwa.
\v 7 Avaanu ava vakhandi vagaya mwana, kwa kiiva uElisabeti akhandi mugumba, khanji woona vavili vakhandi vagosiipe.
\p
\v 8-9 Kukhandi nu lugoto lwa kisenga insengo mu nanda imbaagule iya kifuunyila.\f + \fr 1:8-9 \fq Nanda imbaagule iya kifuunyila: \ft Yimba iliswi ili mu Maswi aMahensa.\f* Uluhaavi lumonga, mu lugoto ulo yikhandi lutando lwa shipuga sha Abiya. Ilijuva limonga uSakaliya wáhagulwagwa\f + \fr 1:8-9 \fq Wáhagulwagwa: \ft AVayahuudi vakhandi viyandikha amataawa ga vaanu mu mangʼanga amadoodo, na kigaviikha goona mu likhopo. Vadegensaaga mbakha ilingʼanga limo lihume na kiigwa pansi. Umuunu yuna ilingʼanga lina liyandiikhwe ilitaawa lyakwe nda litale kihuma, uyo iiva wáhaagulwa.\f* kihuluta mu nanda imbaagule iya Mutwa\f + \fr 1:8-9 \fq Mutwa: \ft Yimba iliswi ili mu Maswi aMahensa.\f* ngaja shina yikhandi ngʼoma ya vatambule, kiija anyaanye ifiinu fina finunshilila wunofu.
\v 10 Pina akhandi mukhati itinshilisa ingaagulwa sina sinunshilila, avaanu vinshi vakhandi vifuunya mu lukeeke lwa nanda imbaagule.
\v 11 Baheene umalayikha\f + \fr 1:11 \fq Umalayikha: \ft Yimba iliswi \fqa Malayikha\fqa* mu Maswi aMahensa. \f* wa Mutwa wámutwiwushila uSakaliya. Umalayikha uyo wáyiima ulubali ulwa kundiilo pa luvala ulwa kitinshilisisa ingaagulwa sina sinunshilila.
\v 12 USakaliya pina wámwajile umalayikha yula, wátungumeele na kitiila mandu.
\v 13 Baheene umalayikha yula wámujovile wáaja, “Usikhatiilaga Sakaliya, uNguluvi wápulikha ilifuunyo lyakho, kwa kiiva umudala waakho uElisabeti asikusavile umwana. Umwana uyo umupeelaje ilitaawa lya Yohana.
\v 14 Pina akhava wáasawa, ukhava ni limwemwe mandu, khanji avaanu vinshi vakhava ni limwemwe,
\v 15 kwa kiiva uMutwa akhamupeela uwutawulilwa wukhome. Uyo asikhangʼwesaga idivaayi\f + \fr 1:15 \fq Idivaayi: \ft Yimba iliswi \fqa Divaayi\fqa* mu Maswi aMahensa.\f* awu shoshoona shina shigaasa, khanji ingufu sa Numbula uMunofu\f + \fr 1:15 \fq Numbula uMunofu: \ft Yimba iliswi ili mu Maswi aMahensa.\f* sikhava nu mwene kihuma pina ali mu wutumbu wa maayi waakwe.
\v 16 Akhavatinia aVaisilaheli vinshi valambiisile uwunansi waanave na kivagomosa kwa Mutwa uNguluvi waanave.
\v 17 Uyo asimulongole uMutwa mu ngufu sa Numbula uMunofu ngaja uEliya\f + \fr 1:17 \fq UEliya: \ft AVayahuudi vakhandi vahepeleese kiija akhayinsa khanji umukuwamalago uEliya, ayandaale kiyinsa kwa Kilisito. \xt Yimba mu litaafili lya Malaaki 3:1; 4:5-6.\f* shina akhandi akwali, kivalingaania avasafi na vaana vaanave. Khanji akhavatinia avaanu avanansi mu wugolofu na kivagaha vayipinyangaje kimuposheela uMutwa.”
\p
\v 18 Baheene uSakaliya wámujova umalayikha, “Wuli, shiinu shishi shina shisinigahe nimanye kiija amaswi aga ga shiyooli? Kiiva one nu mudala wangu tigosiipe.”
\v 19 Pina wámalaga kilogola ilyo, umalayikha wámuyankha wáaja, “One yuune Gabiliyeli, yuna niyiima pa Nguluvi, uyo yumwene yuna anifiliishe nikujovele imola inofu iyi.
\v 20 Lino puliisa! Kwa kiiva usikiyihuviilila gina nikikujovela, usiive mbwibwi. Usiiva wulogola mbakha ilijuva pina gakhava giwonekha aga, shiyooli gakhawonekha pina lukhava lwafikha uluhaavi lwakwe!”
\p
\v 21 Uluhaavi ulo avaanu vala vina vakhandi mu lukeeke, vakhandi vamuhepeleese uSakaliya kuno viswiga, kwa kiiva wádiilaga mandu mu nanda imbaagule.
\v 22 Pina akhandi iihuma wágombolaga kilogola na woope, baheene aveene vaamanya kiija, lwawonekha ulujowo lwa mabikha umo. Umwene wáava ilogola injowo kwa shimanyilo sha mawokho, wásigala kiiva mbwibwi.
\v 23 Pina lwasilile uluhaavi lwakwe ulwa kisenga insengo isa shitambule mu nanda imbaagule, wáwuyile kukhaaya.
\p
\v 24 Paanyuma umudala waakwe uElisabeti wáapata ulwanda, wáyaalama mu litembe meesi gasaanu. Umwene wáava ikiyilogolela mwene kiija,
\v 25 “Ili lilyene lina uMutwa wánisenjela one, wányaaga na kiniwuusisa insoni pa vaanu.”
\s Uwukuwamalago uwa kisawa uYeesu
\p
\v 26 Uluhaavi ulwa mwesi gwa mutanda gwa lwanda lwa Elisabeti, uNguluvi wámufilikhaga umalayikha uGabiliyeli mu lijumbi lya Nasaleti, lina likhandi mu nyi ya Galilaya,
\v 27 kwa muhinja yuna akhandi itambulwa Maliya. Umuhinja uyo wáali abanyiilwe nu Yusufu uwa shikholo sha mutwa uDawudi.\f + \fr 1:27 \fq Shikholo sha mutwa uDawudi: \ft Yimba ilitaawa \fqa Dawudi\fqa* mu Maswi aMahensa.\f*
\v 28 Umalayikha pina wáyinjiile mu litembe wámuvejeela uMaliya, wámujova, “Nikikuhunjila owe yuna upeliilwe imota, uMutwa ali lumo noowe.”
\p
\v 29 UMaliya wáganile kipulikha imola iso, wálavaga mandu mu numbula ikiyiposa iija, “Inyunjila iyi, uluganulo lwakwe shishi!”
\v 30 Baheene umalayikha wáajova, “Maliya, usikhatiilaga kwa kiiva uNguluvi wákusungupila.
\v 31 Loleela! Usiive nu lwanda usiisave umwana wa shidiimi, ilitaawa lyakwe usimutambulile Yeesu.
\v 32 Umwana uyo asiive mukhome, khanji asiive itambulwa Lusawo lwa Nguluvi uMukhome. UMutwa uNguluvi asimupeele uwutawulilwa wa shitwa, ngaja shina akhandi ashwali umbuye umutwa uDawudi.
\v 33 Khanji, asiive ikivatema aVaisilaheli luhaavi loona, uWutwa waakwe wusikhava nu wudugo.”\f + \fr 1:33 \xt Yimba mu litaafili lya 2 Samweli 7:13, 16; Daniyeli 7:14; Isaaya 9:7.\f*
\p
\v 34 UMaliya wámuposa umalayikha wáaja, “One nisimumeenye umugoosi, lino iliswi ili lisiive wuli?”
\v 35 Umalayikha wámugomosesa wáaja, “UNumbula uMunofu asikuyinsile, nasi ngufu sa Nguluvi uMukhome sisikugubishe ngaja mumepo, baheene umwana yuna hambi iisawa asiive Munofu, asitambulwe Lusawo lwa Nguluvi.\f + \fr 1:35 \fq Lusawo lwa Nguluvi: \ft Yimba iliswi ili mu Maswi aMahensa. \f*
\v 36 Loleela! Woope ulukholo lwakho uElisabeti mu wugogolo waakwe ana lwanda lwa mwana wa shidiimi. Lino, ugu mwesi gwa mutanda, kwa yuna vakhandi vikimushemeela mugumba!
\v 37 Kwa kiiva kusiina lujowo luna lukwiliile kimumena uNguluvi.”
\v 38 Baheene uMaliya wáajova, “Loleela, one nili muvanda wa Mutwa, luve ndeeno kunyangu ngaja shina walogola.” Baheene umalayikha wámulekha.
\s UMaliya iiluta kimuhunjila uElisabeti
\p
\v 39 Saganile kishila insiku nyasilinga ndeeni, uMaliya wáwuukha iiluta nyangu mu lijumbi limonga lina likhandi mu nyi inya fidunda iya ku Yudeya.
\v 40 Ukho wáhuluta mu litembe lya Sakaliya, wámuhunjila uElisabeti.\fig |CN01609c.jpg|col|||UMaliya ikimuhunjila uElisabeti|1:40\fig*
\v 41 UElisabeti pina ipulikha inyunjila ya Maliya, umwana wáneena mukhati mu wutumbu waakwe. Ingufu sa Numbula uMunofu samuyinsila uElisabeti,
\v 42 wáyansa kilogola kwa ngufu wáaja, “Uyimiliilwe owe kishila avashimaayi woona, khanji ayimiliilwe nayu mwana yuna usimusave.
\v 43 One nili naani pina nayu maayi wa Mutwa wangu ayinse kunyangu?
\v 44 Naagana kipulikha inyunjila yaakho, umwana mu wutumbu wangu, wáneena kwa wushendeefu.
\v 45 Shiba owe yuna uhuviliile kiija, ago gina uMutwa ilogola kunyaakho gasisenjeshe.”
\s Uluyeyemo lwa Maliya ulwa kimusufya uMutwa
\p
\v 46 Woope uMaliya wáajova,
\b
\q “Nikimusufya uMutwa
\q kwa numbula yangu yoona,
\q
\v 47 inumbula yangu yishendeeva
\q mwa Nguluvi uMukulusaaji wangu.
\q
\v 48 Kiiva wáwaaga uwupiina wa muvanda waakwe.
\q Loleela, kiyansa lino avaanu va fisafi fyona,
\q vasiive vikinitambula one muyimiililwa.
\q
\v 49 UMutwa uMunya Ngufu Soona wánigahila miitu,
\q ilitaawa lyakwe linofu.
\q
\v 50 Ulusungu lwakwe lwa nsiku soona,
\q ku fisafi fyona fina fikimutiila.
\q
\v 51 Iliwokho lyakwe ilinya ngufu,
\q lisenjile insengo nkhome nyinshi,
\q avanya matuupa mu numbula saanave, avanyameenie.
\q
\v 52 Avawusiise avatwa vamonga mu wutwa waanave,
\q na kivatupikha avapiina.
\q
\v 53 Avanya njala avakutiise ifiinu finofu,
\q leelo avanya wusi avawusiise vawuushile mawokho shiishi.
\q
\v 54 Avatanjile avavanda vaakwe aVaisilaheli,
\q na kiiva nu luuju lwa lufingo lwakwe lwa kivasungupila.
\q
\v 55 Ngaja shina wájovaga ku vambuyeesu,
\q uAbulahamu ni shisafi shaakwe shoona uluhaavi loona.”
\b
\p
\v 56 UMaliya wákheele kwa Elisabeti meesi gatatu ndeeni, baheene wáwuukha iiwuya kunyaanave.
\s Kisawa kwa Yohana uMutwiniaji
\p
\v 57 Uluhaavi lwa Elisabeti ulwa kisava lwafishile, baheene wásavile umwana wa shidiimi.
\v 58 Avashegamane nu lukholo lwakwe pina vapuliishe kiija uMutwa wámusungupila mandu, vaava vishendeeva lumo nu mwene.
\p
\v 59 Ilijuva lya munaana kihuma asawe umwana, vayinsa kimuyinjisa ijando\f + \fr 1:59 \fq Kimuyinjisa ijando: \ft Yimba iliswi \fqa Kiyinjila ijando\fqa* mu Maswi aMahensa.\f* ngaja shina yikhandi ngʼoma mu ndaji sa Nguluvi kwa Vayahuudi. Baheene vaava visakula kimupeela umwana ilitaawa lya wiihe, uSakaliya.
\v 60 Leelo umaayi wa mwana wávajovela wáaja, “Ndaali, asiive itambulwa Yohana.”
\v 61 Aveene vamugomosesa vaaja, “Mu shikholo shaakho kusiina hata muunu umunya litaawa ilyo.”
\v 62 Baheene vamuposa uwiihe kwa fimanyilo fya mawokho kiija, avajovele ilitaawa lina hambi ikimupeela umwanaakwe.
\v 63 USakaliya wálomba ulubawo ulwa kiyandikha, wáyandikha ndeeni, “Ilitaawa lyakwe ave yu Yohana.” Avaanu woona vaswiga.
\v 64 Baaho ulumili lwakwe lwahogokha, wáyansa kilogola na kimusufya uNguluvi.
\v 65 Apo avashegamane woona va Sakaliya, vatungumala. Imola isi sayalaalila mu nyi yoona iya fidunda fya ku Yudeya.
\v 66 Avaanu woona vina vapulikhaga, vakhandi vihiiva mu numbula saanave kiija, “Umwana uyu asiive wa wuli wuli?” Vahiivaga ilyo kwa kiiva vamanyaga kiija, uMutwa ali lumo nu mwene.
\s Uluyeyemo lwa Sakaliya ulwa kimusufya uMutwa
\p
\v 67 Baheene ingufu sa Numbula uMunofu samuyinsila uSakaliya, uwiihe wa mwana, wáyansa kikuwa amalago wáaja,
\b
\q
\v 68 “Atunwajwe uMutwa uNguluvi wa Isilaheli,
\q kwa kiiva wáyinsa na kivakulusa avaanu vaakwe.
\q
\v 69 Atupeelile uMukulusaaji uMunya Ngufu\f + \fr 1:69 \fq UMukulusaaji uMunya Ngufu: \ft Kwa Shiyunaani yiyandiikhwe, \fqa lipembe lya wukulukho. \ft Mu Mayandikhwa aManofu \fqa lipembe lya nkhanu \ft shihwano sha muunu umunya ngufu nyinshi.\f*
\q kihuma mu shikholo sha muvanda waakwe uDawudi.
\q
\v 70 Ngaja uNguluvi shina wájovaga kihuma pashiyanso
\q kishilila avakuwamalago vaakwe avabaagule kiija,
\q
\v 71 akhatukulusa ku valugu veesu,
\q na kituhumya mu mawokho ga vaanu woona vina vikitukhalalila.
\q
\v 72 UNguluvi atusungupiile ngaja shina wátahisaaga kwa vambuyeesu,
\q ana luuju luhaavi loona ulufingo\f + \fr 1:72 \fq Ulufingo: \ft Yimba iliswi \fqa Lufingo\fqa* mu Maswi aMahensa. \f* lwakwe lunofu.\f + \fr 1:72 \xt Yimba mu litaafili lya Shiyanso 17:7; Njowo sa Valaawi 26:42; Sabuli 105:8; 106:45; \f*
\q
\v 73 Ulu lulwene luna wáyiyiigaga kwa mbuyeesu uAbulahamu kiija,
\q
\v 74 akhatukulusa mu mawokho ga valugu veesu,
\q tive tikimusenjela umwene tisitiila,
\q
\v 75 khanji tive vabaagule na vagolofu pamwene mu luhaavi loona ulwa wuumi weesu.
\q
\v 76 Lino owe mwanangu,
\q usiive wishemeelwa mukuvamalago wa Nguluvi uMukhome,
\q kwa kiiva usiive ukimulongola uMutwa,
\q baheene umunosese umwene insila,
\q
\v 77 uvajove avaanu vaakwe kiija,
\q viipata uwukulukho pina uNguluvi ikivasaajila uwunansi waanave.
\q
\v 78 Kwa kiiva uNguluvi ana lusungu kunyeesu,
\q ulumuli lwakwe kihuma kushaanya luvejeela kitumulishila,
\q
\v 79 lukitumulishila ose woona vina tili mu nshiisi ya wuhigo wa mfwa,\f + \fr 1:79 \xt Yimba mu litaafili lya Isaaya 9:1-2.\f*
\q na kitulongosa mu nsila ya wulindamafu.”
\b
\p
\v 80 Nayu Yohana wáava iikula, na kiyonjelela kiiva ni ngufu sa Numbula uMunofu. Wákhalaga mu lihakha mbakha pina wáyansaaga kikhoma iliswi ku Vaisilaheli.
\c 2
\s Kisawa kwa Yeesu Kilisito
\p
\v 1 Uluhaavi lula pina wásawaagwa uYohana uMutwiniaji, uAgusito yuna akhandi Kayisaali, umutwa wa Valuumi,\f + \fr 2:1 \fq Umutwa wa Valuumi: \ft Uluhaavi ulo inyi nyinshi sikhandi mu mawokho ga wutwa wa Shiluumi, shiisho ndeeno inyi ya Isilaheli yikhandi mu wutwa uwo.\f* wálajisaaga kiija, avaanu woona ava mu wutemi waakwe, vavasiwe.
\v 2 Uluvaso ulu lukhandi lwa wutasi mu nyi yila, na lwasenjekhaga mu luhaavi luna uKileniyo akhandi atemile inyi ya Siliya.
\v 3 Baheene avaanu woona valutaga kivasiwa, shila muunu ku lijumbi lina wáhumaga ku shikholo shaakwe.
\p
\v 4 Woope uYusufu wáwuukhaga mu lijumbi lya Nasaleti lina likhandi ku nyi ya Galilaya. Wáaluta kiyiyandihisa mu lijumbi lya Betelehemu ya ku Yudeya. Ku lijumbi ilyo kukwene wásaviilwe umutwa uDawudi, na uYusufu akhandi shikholo sha Dawudi.
\v 5 Pina akhalutile kivasiwa, akhalongoseenie nu Maliya yuna akhandi amubaanyile. Uluhaavi ulo, uMaliya akhandi nu lwanda.
\v 6 Pina vaali ukho, uluhaavi ulwa Maliya ulwa kisava lwafishile.
\v 7 Wáasava umwana wa wutasi wa shidiimi, wámuvilinga amenda ga wushaali. Wámugonia mu litiinyi lya kiliilila ingʼombe, kwa kiiva vasikhapatile apa kigona, inanda sa vahensa sikhandi simemile avaanu.
\s Avadimaaji viyanushila imola sa kisawa uYeesu
\p
\v 8 Ishilo shila vakhandi vakwali avadimaaji vina vakhandi viikhala ku matinga, vidiima na kiyangalila inkholo saanave, nkholeela ni Betelehemu.
\v 9 Baaho umalayikha wa Mutwa uNguluvi wávatwiwushila nu lumuli kihuma kwa Mutwa lwavangʼalikha imbali soona. Vayansa kitiila mandu.
\v 10 Baheene umalayikha wávajovela kiija, “Loleeli! Musikhatiilaji, kwa kiiva nivaleteele imola inofu yina yisivapeele avaanu woona uwushendeefu wukhome.
\v 11 Imola inofu yiyeene iyi, iminsiyaano uMukulusaaji wáasawa mu lijumbi ilya Dawudi, kwa kiiva yeenyu. Uyo yumwene yu Kilisito,\f + \fr 2:11 \fq Kilisito: \ft Yimba iliswi ili mu Maswi aMahensa. \f* Mutwa.
\v 12 Ishimanyilo sheenyu isha kimumanya ishi, musimwaje umwana mushaali, afwasiiwe amenda ga wushaali, agonile mu litiinyi lya kiliilila ingʼombe.”
\p
\v 13 Baaho umalayikha yula wáava lumo ni shipuga ishikhome sha vamalayikha vayine ava kushaanya, vaava vikimusufya uNguluvi viijova,
\b
\q
\v 14 “Atunwajwe uNguluvi kushaanya,
\q nu wulindamafu wuve mu nyi
\q ku vaanu vina avayitiishe kivapeela imota.”
\b
\p
\v 15 Pina avamalayikha vawuushile viiluta kushaanya, avadimaaji vala vajovana kiija, “Lino tiwuushe tiitaje ku Betelehemu, tiloleele lina lisenjeeshe lina uMutwa atujoveele.”
\v 16 Valutaga nyangu nyangu ku Betelehemu. Vaganile kifikha vamwaga uMaliya nu Yusufu, nayu mwana umushaali agonile mu litiinyi lya kiliilila ingʼombe.
\v 17 Vaganile kimwaga umwana yula, vavataviilila avaanu imola yina umalayikha akhandi avajoveele iya mwana uyo.
\v 18 Woona vina vapulikhaga imola yina vataviliile avadimaaji vala, vaswigaga mandu.
\v 19 Leelo, uMaliya wágahiivaga hiivaga aga goona na kigayinatila mu numbula yaakwe.
\v 20 Baheene avadimaaji vala vatinaga ku matinga, kuno vikimusufya uNguluvi ku goona gina avamalayikha vavajovelaga, kwa kiiva vagaagaga ngaja shina vajovelwagwa.
\v 21 Lyaganile kifikha ilijuva lya munaana kihuma umwana asawe, vamuyinjisa ijando, vamupeela ilitaawa lya Yeesu. Ilitaawa ili wápelwagwa nu malayikha kihuma unyina asinasumule ulwanda.
\s UYeesu itawulwa kwa Mutwa
\p
\v 22 Lwaganile kifikha uluhaavi ulwa kivalasiwa\f + \fr 2:22 \fq Uluhaavi ulwa kivalasiwa: \ft Mu ndaji ya Musa yiijova kiija, uwashimaayi isigala kiiva mwafu pina wáasava umwana wa shidiimi mu nsiku mashumi gana. Mu luhaavi ulu asiyiitikhwa kipyasa ishiinu shoshoona ishinofu isha Nguluvi awu kihuluta mu nanda imbaagule iya kifuunyila. \xt Yimba mu litaafili lya Njowo sa Valaawi 12:1-8.\f* kwa Yusufu nu Maliya, ngaja uNguluvi shina ilajisa mu ndaji sa Musa,\f + \fr 2:22 \fq Ndaji sa Musa: \ft Yimba ilitaawa \fqa Musa\fqa* mu Maswi aMahensa. \f* valutaga nu mwana ku Yelusalemu\f + \fr 2:22 \fq Yelusalemu: \ft Yimba ilitaawa ili mu Maswi aMahensa. \f* kiija abaagulwe kwa Mutwa.
\v 23 (Shiisho ndeeno shina yiyandiikhwe mu ndaji ya Mutwa uNguluvi kiija, “Umwana yoyoona uwa wutasi uwa shidiimi, atawulwe kiiva mubaagule wa Mutwa.”)\f + \fr 2:23 \xt Yimba mu litaafili lya Kihuma 13:2, 12.\f*
\v 24 Khanji valutaga kihumya ishadanda kwa kiiva ya kivalasiwa, ngaja shina yikhandi ndaji ya Mutwa kiija, vahumye inkunda sivili awu inyana nkunda sivili.\f + \fr 2:24 \xt Yimba mu litaafili lya Njowo sa Valaawi 12:8.\f*
\p
\v 25 Uluhaavi ulo ku Yelusalemu, akhandi akwali umuunu yumonga yuna itambulwagwa Simiyoni. Umuunu uyo akhandi mugolofu, ikimufuunya uNguluvi luhaavi loona na kiyihuviilila kiyinsa kwa Kilisito, yuna akhavakulusa aVaisilaheli. Khanji akhandi ilongosewa nu Numbula uMunofu.
\v 26 UNumbula uMunofu wámujovelaga kiija, asikhafwa mbakha pina akhamwaga uMukulusaaji yuna uNguluvi wátahisaaga kimufilikha.\f + \fr 2:26 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Kwa Shihebulaniya viija \fqa Mesiya\fqa*. AVayahuudi vatambulaga ilitaawa lya Mesiya kiija, yu muunu yuna wábagulwagwa nu Nguluvi. Khanji wátahisiwaagwa kifilikhwa kiiva Mukulusaaji kwa vaanu. Yimba iliswi \fqa Kilisito\fqa* mu Maswi aMahensa. \f*
\v 27 Baheene, uNumbula uMunofu wámulongosa uSimiyoni kiluta mu lukeeke lwa nanda imbaagule. Lu luhaavi luulo, uYusufu nu Maliya vamutwalaga uYeesu mu nanda, kihumya isadaakha na kimutawula kwa Mutwa, ngaja shina yilajisiiwe mu ndaji.
\v 28 USimiyoni wámutoola umwana yula wámupagata na kimusufya uNguluvi wáaja,
\b
\q
\v 29 “Mutwa, wakwisa ulugulumilo lwakho luna walogolaga,
\q lino unitawule one ni muvanda waakho nifwe kwa wulindamafu.
\q
\v 30 Ameeho gangu gamwaga uMukulusaaji,
\q
\v 31 yuna amubagwile kiiva Mukulusaaji wa vaanu va fimyanja fyona.
\q
\v 32 Uyu asiive lumuli lwa kimuwonensa uNguluvi
\q kwa vina vasili Vayahuudi,
\q khanji asiive ileeta uwutupikho
\q kwa vaanu vaakho ava ku Isilaheli.”
\b
\p
\v 33 Uwiihe nu maayi waakwe uYeesu, vaava viswiga gina uSimiyoni akhandi ilogola aga mwana.
\v 34 Paanyuma uSimiyoni wávayimiilila. Baheene wámujovela uMaliya wáaja, “Loleela! Umwana uyu avishiilwe nu Nguluvi kwa kiiva ya vaanu vinshi ava mu nyi ya Isilaheli. Kwa vala vina vikimukhaana viiva vayajile, leelo vina vikimuhuviilila awo vakhakulusiwa. Asivapavile vinshi leelo avanji vina vasiive vikhaana,
\v 35 ndeeno amahiiva gaanave gakhava bahawuvalafu. Kikhaanwa kwa mwene, na yuuwe kusikugahe kiiva nu wuvafi wukhome.”
\p
\v 36 Khanji akhandi akwali umukuwamalago uwashimaayi yuna akhandi agosiipe, akhandi itambulwa Ana. Uyo akhandi mwali wa Fanuweli kihuma mu shikholo sha Asheeli. Pina vakhandi vakheele maakha fungati kihuma vatoolane, umugoosi waakwe wáafwa.
\v 37 Wásigala mufwile mbakha wáafisa maakha mashumi munaana na gana. Uluhaavi loona ulo, akhandi iikhala mu nanda imbaagule iya kifuunyila, akhandi iilekha kiilya\f + \fr 2:37 \fq Iilekha kiilya: \ft Yimba iliswi \fqa Kilekha kiilya\fqa* mu Maswi aMahensa.\f* kwa kiiva ya kimufuunya uNguluvi ishilo ni shiminsi.
\v 38 Uluhaavi luulo uSimiyoni pina ilogola nu Yusufu nu Maliya, umukuwamalago uAna wáaluta baaho. Baheene wáyansaaga kimuhonjesa uNguluvi na kiyalaalisa imola sa mwana uyo, ku vaanu woona vina vakhandi vahepeleese kiyinsa kwa Kilisito, yuna akhavakulusa aVaisilaheli.
\p
\v 39 UYusufu nu Maliya pina vamalile kigaha ulugoto loona ngaja shina lushwali mu ndaji sa Mutwa, vaawuya mu lijumbi lyanave lya Nasaleti lina likhandi ku Galilaya.
\v 40 Umwana yula wáava iikula, iyonjelela ingufu nu luhala, imota ya Nguluvi yikhandi nu mwene.
\s UYeesu mu nanda imbaagule iya kifuunyila
\p
\v 41 Shila mwakha avasafi va Yeesu vakhandi viiluta ku Yelusalemu uluhaavi lwa shiwungo sha Pasaakha.\f + \fr 2:41 \fq Pasaakha: \ft Yimba iliswi ili mu Maswi aMahensa.\f*
\v 42 UYeesu pina akhandi ana maakha lishumi limo na gavili, wálutaga na vasafi vaakwe ku Yelusalemu ku shiwungo sha Pasaakha, ngaja shina yikhandi ngʼoma yaanave.
\v 43 Uluhaavi lwa shiwungo sha Pasaakha pina lwashilile, avasafi vaakwe vawuukha viiwuya kukhaaya kusiina kimanya kiija, umwanave uYeesu wásigaliile ku Yelusalemu.
\v 44 Pina viiwuya kukhaaya, vakhandi vihiiva kiija vali lumo nu Yeesu mu shipuga. Vaganile kijenda ulujendo lwa lijuva limo, baheene vayansa kimusakula ku vanyalukholo na mu vamanyi, leelo vasikhamwajile.
\v 45 Baheene vaatina ku Yelusalemu kuno vikimusakula.
\p
\v 46 Ilijuva lya wutatu vaafikha vamwaga mu lukeeke lwa nanda imbaagule, akheele na vamanyisaaji va ndaji sa Musa, ikivapuliisa na kivaposa amaposo.
\v 47 Woona vina vakhandi vikimupuliisa, vakhandi viswiga mandu uwumanyi waakwe nu luyankho lwakwe.
\v 48 Woope avasafi vaakwe pina vaganile kimwaga, vaswigaga mandu. Baheene umaayi waakwe wámujovela wáaja, “Lusawo lwangu, kwashi watugahila ndeeni? Loleela! One nu wiiho taalava mandu kikusakula.”
\v 49 UYeesu wávagomosesa wáaja, “Kwashi mwava mukinisakula? Musimeenye kiija one nisakulwa kiiva mu nanda ya Daada wangu?”
\v 50 Leelo avasafi vaakwe vasikhagamanyile gina ikivajovela.
\p
\v 51 Baheene uYeesu wáawuya na vasafi vaakwe ku Nasaleti, akhandi muunu wa kivayinatila. Ago goona, umaayi waakwe wágayinatilaga mu numbula yaakwe.
\v 52 Woope uYeesu wáava iikula umuvili nu luhala, ikimushendeefya uNguluvi na vaanu.
\c 3
\s UYohana uMutwiniaji iikhoma ku lunyikha
\r (Mataayo 3:1-12; Maluko 1:1-8; Yohana 1:19-28)
\p
\v 1 Gukhandi mwakha gwa lishumi na gasaanu ugwa Kayisaali uTibeliyo pina akhandi atemile uwutwa wa Shiluumi. Uluhaavi ulo uPontiyo Pilaato akhandi atemile ku nyi ya Yudeya. UHelode\f + \fr 3:1 \fq UHelode: \ft Yimba ilitaawa \fqa Helode\fqa* mu Maswi aMahensa.\f* akhandi atemile inyi ya Galilaya, khanji ulukholo lwakwe uFilipo akhandi atemile ibooma ya Ituleya ni ya Tulakoniti. Woope uLisaniya akhandi atemile ibooma ya Abilene.
\v 2 UAnasi nu Kayafa vakhandi vatambule vakhome.\f + \fr 3:2 \fq Vatambule vakhome: \ft Yimba iliswi \fqa Vatambule\fqa* mu Maswi aMahensa. \f*
\p Uluhaavi ulo uYohana umuswamuve wa Sakaliya wáyanushiile iLiswi lya Nguluvi, kuna akhandi iikhala mu lunyikha.
\v 3 Baheene wáava iiluta imbali soona sina sikhandi nkholeela nu mukhoga gwa Yolodani, iikhoma imola iija, avaanu valambiisile uwunansi waanave na kitwinisiwa, baheene uNguluvi avasaajile.
\v 4 Ago gageene gina gayandikhwagwa pashiyanso mu litaafili lya maswi ga mukuwamalago uIsaaya ulwa Yohana kijova,
\b
\q “Ishawuti ya muunu yipuliisikha mu lunyikha yiija,
\q ‘Mumunosesaaje uMutwa insila yaakwe
\q na kimugolosesa muna akhashila.
\q
\v 5 Inkhandilo ni fidunda fyona fiveesaje lunyikha,
\q pina papetile paveesaje pagolweshe,
\q insila inya tudunda tugumulwe na kipalankhania.
\q
\v 6 Baheene avaanu woona vakhawaaga uwukulukho wa Nguluvi.’ ”\f + \fr 3:4-6 \xt Yimba mu litaafili lya Isaaya 40:3-5.\f*
\b
\p
\v 7 Avaanu vinshi vaava viiluta kwa Yohana baheene vatwinisiwe, umwene wáava ikivajova kiija, “Omwe muna muli vaana va njokha! Musikhahegukha uwuhigo kihuma kwa Nguluvi pina mulambiisila kwa wumyansi.
\v 8 Leelo, injendo seenyu siwonensaaje kiija mwalambiisila uwunansi weenyu. Musikhahiivaji kiija, ‘Takulukha kwa kiiva tili shisafi sha Abulahamu.’\f + \fr 3:8 \fq Abulahamu: \ft Yimba iliswi ili mu Maswi aMahensa. \f* Shiyooli nikivajovela, uNguluvi akwiliile kiseetula amangʼanga aga, kiiva vaana va Abulahamu!
\v 9 Lino, uwuhigo wa Nguluvi waafikha, ngaja muunu yuna akheete inemo ayipinyile kidumula amapishi. Ilipishi lina lisiikhoma amakhomo amanofu, lidumulwa na kitaagwa mu mooto.”
\p
\v 10 Baheene avaanu vala vamuposa uYohana vaajova, “Lino tigahe shishi?”
\v 11 Wávayankha wáaja, “Umuunu yuna ana menda gavili amupeele gumo yuna agaya mwenda, woope umunya shakiilya amupeele yuna agaya shakiilya.”
\v 12 Woope avatofya khoodi\f + \fr 3:12 \fq Avatofya khoodi: \ft Yimba iliswi \fqa Vatofya khoodi\fqa* mu Maswi aMahensa.\f* vina valutaga vatwinisiwe, vamuposa uYohana vaajova, “Mumanyisaaji, ose tigahe shishi?”
\v 13 Wávayankha wáaja, “Muleshe kitofya ikhoodi kishila ishijelo shina shivishiilwe kunyeenyu.”
\v 14 Na vasulukhali vamuposa vaajova, “Na ose tigahe shishi?” Wávajovela wáaja, “Muleshe kitoola ihela ku vaanu kwa ngufu, awu kwa wudehi, khanji mukwilanaje na mahombo ga nsengo seenyu.”
\p
\v 15 Uluhaavi ulo avaanu vakhandi vahepeleese kiyinsa kwa Mukulusaaji.\f + \fr 3:15 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* UYohana shina akhandi ashwali, vakhandi vihiiva kiija pamonga yu Mukulusaaji.
\v 16 Baheene uYohana wávajovela woona wáaja, “One nikivatwinia kwa malenga, leelo iyinsa uyunji, umunya ngufu kishila one, yuna nisikwiliile kiiva muvanda waakwe wa kihudula ingalawo sa ndaatu saakwe. Uyo yumwene akhavatwinia kwa Numbula uMunofu nu mooto.
\v 17 Umwene akhavabagulania avagolofu na vanansi, ngaja umuunu pina iyeleelula ingano pa luuga, ikungaania ingano na kiyiviikha mu shihenje shaakwe. Leelo amapweleelo ikiganyaanya mu mooto gwa shiluta.”
\s UYohana uMutwiniaji idindilwa mu shifungo
\p
\v 18 Kwa maswi ago na ganji aminshi uYohana wáava ikivapavila avaanu, ikivakhoma iMola iNofu iya Nguluvi.
\v 19 Baheene uYohana wámukhajila umutwa uHelode, kwa kiiva akhandi amutoolile uHelodiya umudala wa munangʼana waakwe uFilipo, na kwa mavi minshi gina wágahaga.
\v 20 Baheene uHelode wáyonjelesa uwuvi kwa kimudindila uYohana mu shifungo.
\s UYeesu itwinisiwa nu Yohana
\r (Mataayo 3:13-17; Maluko 1:9-11)
\p
\v 21 UYohana pina akhandi ashaanali kidindilwa mu shifungo, uluhaavi luna akhandi itwinia avaanu vinshi vina valambisiile, woope uYeesu wátwinisiiwe. UYeesu pina akhandi ifuunya, baheene uwulanga wadindukha,
\v 22 nayu Numbula uMunofu wáyiikhaga pamwene kwa shihwano sha nkunda. Baheene iliswi lyapuliisikha kihuma kushaanya liija, “Owe yuuwe Lusawo lwangu,\f + \fr 3:22 \fq Lusawo lwangu: \ft Yimba iliswi \fqa Lusawo lwa Nguluvi\fqa* mu Maswi aMahensa. \f* nikugeene na ukinishendeefya.”
\s Ishikholo sha Yeesu Kilisito
\r (Mataayo 1:1-17)
\p
\v 23 UYeesu pina iyansa insengo yaakwe, akhandi ana maakha mashumi gatatu ndeeni. Avaanu vahiivaga kiija akhandi muswamuve wa Yusufu.
\b
\li UYusufu uyu akhandi muswamuve wa Eli.
\li
\v 24 UEli akhandi muswamuve wa Matati,
\li uMatati akhandi muswamuve wa Laawi,
\li uLaawi akhandi muswamuve wa Meliki,
\li uMeliki akhandi muswamuve wa Yanayi,
\li uYanayi akhandi muswamuve wa Yusufu.
\li
\v 25 UYusufu akhandi muswamuve wa Matatiya,
\li uMatatiya akhandi muswamuve wa Amosi,
\li uAmosi akhandi muswamuve wa Nahumu,
\li uNahumu akhandi muswamuve wa Esili,
\li uEsili akhandi muswamuve wa Nagayi.
\li
\v 26 UNagayi akhandi muswamuve wa Maati,
\li uMaati akhandi muswamuve wa Matatiya,
\li uMatatiya akhandi muswamuve wa Semeyini,
\li uSemeyini akhandi muswamuve wa Yoseki,
\li uYoseki akhandi muswamuve wa Yoda.
\li
\v 27 UYoda akhandi muswamuve wa Yohanani,
\li uYohanani akhandi muswamuve wa Lesa,
\li uLesa akhandi muswamuve wa Selubabeeli,
\li uSelubabeeli akhandi muswamuve wa Sheyalitiheli,
\li uSheyalitiheli akhandi muswamuve wa Neeli.
\li
\v 28 UNeeli akhandi muswamuve wa Meliki,
\li uMeliki akhandi muswamuve wa Adi,
\li uAdi akhandi muswamuve wa Kosamu,
\li uKosamu akhandi muswamuve wa Elimadamu,
\li uElimadamu akhandi muswamuve wa Eli.
\li
\v 29 UEli akhandi muswamuve wa Yoshuwa,
\li uYoshuwa akhandi muswamuve wa Eliyeseeli,
\li uEliyeseeli akhandi muswamuve wa Yolimu,
\li uYolimu akhandi muswamuve wa Matati,
\li uMatati akhandi muswamuve wa Laawi.
\li
\v 30 ULaawi akhandi muswamuve wa Simiyoni,
\li uSimiyoni akhandi muswamuve wa Yuuda,
\li uYuuda akhandi muswamuve wa Yusufu,
\li uYusufu akhandi muswamuve wa Yoonamu,
\li uYoonamu akhandi muswamuve wa Eliyakimu.
\li
\v 31 UEliyakimu akhandi muswamuve wa Meleya.
\li UMeleya akhandi muswamuve wa Meena,
\li uMeena akhandi muswamuve wa Matata,
\li uMatata akhandi muswamuve wa Natani,
\li uNatani akhandi muswamuve wa Dawudi.
\li
\v 32 UDawudi akhandi muswamuve wa Yeese,
\li uYeese akhandi muswamuve wa Obedi,
\li uObedi akhandi muswamuve wa Bowasi,
\li uBowasi akhandi muswamuve wa Salumooni,
\li uSalumooni akhandi muswamuve wa Nashoni.
\li
\v 33 UNashoni akhandi muswamuve wa Aminadabu,
\li uAminadabu akhandi muswamuve wa Adimini,\f + \fr 3:33 \fq Adimini: \ft Mu mayandikhwa agamonga amakuulu yiyandiikhwe, \fqa Alaamu.\f*
\li uAdimini akhandi muswamuve wa Alaamu,\f + \fr 3:33 \fq Alaamu: \ft Mu mayandikhwa agamonga amakuulu yiyandiikhwe, \fqa Alini.\f*
\li uAlaamu akhandi muswamuve wa Hesiloni,
\li uHesiloni akhandi muswamuve wa Peleesi,
\li uPeleesi akhandi muswamuve wa Yuuda.
\li
\v 34 Woope uYuuda akhandi muswamuve wa Yaakobo,
\li uYaakobo akhandi muswamuve wa Isaaka,
\li uIsaaka akhandi muswamuve wa Abulahamu,
\li uAbulahamu akhandi muswamuve wa Teela,
\li uTeela akhandi muswamuve wa Naholi.
\li
\v 35 UNaholi akhandi muswamuve wa Seluugi,
\li uSeluugi akhandi muswamuve wa Lagawu,
\li uLagawu akhandi muswamuve wa Peleegi,
\li uPeleegi akhandi muswamuve wa Ebeeli,
\li uEbeeli akhandi muswamuve wa Saala.
\li
\v 36 USaala akhandi muswamuve wa Kenani,
\li uKenani akhandi muswamuve wa Alifakisadi,
\li uAlifakisadi akhandi muswamuve wa Sheemu,
\li uSheemu akhandi muswamuve wa Nuhu,
\li uNuhu akhandi muswamuve wa Lameki.
\li
\v 37 ULameki akhandi muswamuve wa Metuseela,
\li uMetuseela akhandi muswamuve wa Henoki,
\li uHenoki akhandi muswamuve wa Yaaledi,
\li uYaaledi akhandi muswamuve wa Mahalaleeli,
\li uMahalaleeli akhandi muswamuve wa Kenani.
\li
\v 38 UKenani akhandi muswamuve wa Enoshi,
\li uEnoshi akhandi muswamuve wa Seeti,
\li uSeeti akhandi muswamuve wa Adamu.
\li Woope uAdamu akhandi lusawo lwa Nguluvi.
\c 4
\s UYeesu iijelwa nu Shetaani
\r (Mataayo 4:1-11; Maluko 1:12-13)
\p
\v 1-2 UYeesu wáwuukha pa mukhoga gwa Yolodani amemile uNumbula uMunofu. UNumbula uMunofu wámulungamyaga mu lunyikha nsiku mashumi gana. Ukho uShetaani\f + \fr 4:1-2 \fq UShetaani: \ft Yimba iliswi \fqa Shetaani\fqa* mu Maswi aMahensa.\f* akhandi ikimujela. Uluhaavi loona ulo asikhaliile shakiilya shoshoona, kuwudugo wa luhaavi ulo injala yamulumile mandu.
\v 3 Baheene uShetaani wáaluta kimujela uYeesu wáaja, “Owe, nda uli Lusawo lwa Nguluvi, lijova ilingʼanga ili liseetushe kiiva mukhaate.”
\v 4 UYeesu wámugomosesa wáaja, “Mu Mayandikhwa aManofu yiyandiikhwe kiija, ‘Ishakiilya sheene shisikimugaha umuunu kiiva muumi.’\f + \fr 4:4 \xt Yimba mu litaafili lya Luuju lwa Ndaji 8:3.\f* ”
\p
\v 5 Baheene uShetaani wámutwalaga uYeesu pa shidunda shimonga ishitali mandu, wámuwonensa uwutwa wa nyi soona kwa luhaavi lufupi hela.
\v 6-7 UShetaani wámujovela, “Nisikupeele owe uwutawulilwa uwa wutwa uwu woona nu wutupikho waakwe, nda owe unifugamile na kinifuunya. Kwa kiiva uwutawulilwa uwu woona wangu, na nikimupeela umuunu yoyoona yuna nidobokha.”
\v 8 UYeesu wámugomosesa wáaja, “Mu Mayandikhwa aManofu yiyandiikhwe kiija, ‘Umufuunyaje uMutwa uNguluvi waakho, khanji umusenjelaje mwene duguli.’\f + \fr 4:8 \xt Yimba mu litaafili lya Luuju lwa Ndaji 6:13.\f*”
\p
\v 9 Baheene uShetaani wámulungamya uYeesu ku lijumbi lya Yelusalemu, wámutwala uluvala ulwa pashaanya mandu\f + \fr 4:9 \fq Pashaanya mandu: \ft Uluvala lumonga mu nanda imbaagule iya kifuunyila pasengwagwa kiluta kushaanya mandu, umuunu nda iigwa kihuma apo iifwa.\f* pa nanda imbaagule iya kifuunyila. UShetaani wámujovela wáaja, “Owe, nda uli Lusawo lwa Nguluvi, yigwisa pansi,
\v 10 kwa kiiva mu Mayandikhwa aManofu yiyandiikhwe kiija, ‘UNguluvi asivafilishe avamalayikha vaakwe vakuyangalile,
\v 11 woope vasikuyanshe mu mawokho gaanave, uleshe kigwila pa lingʼanga na kitesekha.’\f + \fr 4:10-11 \xt Yimba mu litaafili lya Sabuli 91:11-12.\f*”
\v 12 UYeesu wámugomosesa wáaja, “Mu Mayandikhwa aManofu yiyandiikhwe kiija, ‘Usikhamujelaga uMutwa uNguluvi waakho.’\f + \fr 4:12 \xt Yimba mu litaafili lya Luuju lwa Ndaji 6:16.\f*”
\v 13 UShetaani wáganaga kimala kimujela uYeesu kwa nsila soona iso, wámulekha kwa luhaavi.
\s UYeesu ikhaanwa ku Nasaleti
\r (Mataayo 13:53-58; Maluko 6:1-6)
\p
\v 14 Baheene uYeesu wáawuya ku Galilaya, ana ngufu sa Numbula uMunofu. Imola saakwe sayalaalila mu nyi yila yoona.
\v 15 Umwene wáava imanyisa mu nanda saanave isa kifuunyila\f + \fr 4:15 \fq Nanda saanave isa kifuunyila: \ft Yimba iliswi \fqa Nanda iya kifuunyila\fqa* mu Maswi aMahensa.\f* isa Vayahuudi, na vaanu woona vina vakhandi vikimupuliisa vaava vikimusufya.
\p
\v 16 UYeesu wáafikha ku Nasaleti, ku lijumbi lina wákulilaga. Ilijuva lya Sabaato\f + \fr 4:16 \fq Sabaato: \ft Yimba iliswi ili mu Maswi aMahensa.\f* wáyinjilaga mu nanda iya kifuunyila ngaja shina yikhandi ngʼoma yaakwe. Wáyiima baheene ayimbe aMayandikhwa aManofu.
\v 17 Wápeelwa ilitaafili lya mukuwamalago uIsaaya, baheene umwene wágubutula pa Mayandikhwa gina giijova,
\q
\v 18 “UNumbula wa Mutwa uNguluvi ali noone,
\q kwa kiiva uNguluvi wánibaagula kivakhoma avapiina iMola iNofu.
\q Anifiliishe kivakhoma vina vali mu shifungo,
\q imola iya wuyeeshelo waanave,
\q na vapofu imola iya kiloleela.
\q Khanji anifiliishe kivakulusa vina viwonelwa,
\q
\v 19 na kivayalalisisa avaanu uluhaavi ulwa mota ya Mutwa.”\f + \fr 4:18-19 \xt Yimba mu litaafili lya Isaaya 61:1-2.\f*\fig |hk00150c.tif|col|||Ilitaafili ilya pawukuulu|4:17\fig*
\p
\v 20 Wáganile kiyimba, wágubikha ilitaafili lila, wámuwuyiisisa umulongosaaji wa nanda iya kifuunyila, wáakhala kiija ayanse kimanyisa. Avaanu woona vina vakhandi vakwali mu nanda yila vamuloleela.
\v 21 Baheene wáyansa kivamanyisa, wáaja, “Aga gina mwagapulikha niyimba, iminsiyaano gawonekha.”
\v 22 Woona vayiitikha kiija, wálogola amaswi amanofu. Vaava vikigaswiga amaswi gina ilogola viija, “Uyu asili muswamuve wa Yusufu?”
\p
\v 23 Baheene woope wávajovela wáaja, “Nimeenye kiija, musinilogole ululogolo ulu, ‘Owe muhusi, yiponia yuuwe!’ Insengo sa mabikha sina tapulikhaga usenjile mu lijumbi lya Kapelinawumu, lino usengaje na baaha pa lijumbi lyakho yuuwe.”
\v 24 Wáyenjelesa kilogola wáaja, “Shiyooli nikivajovela, kusiina umukuwamalago yuna iyiitikhwa ku nyi yaakwe.
\v 25 Uluhaavi lwa Eliya, inoonya yisikhatoonyile maakha gatatu na meesi mutanda, injala inkhome yagwile mu nyi yoona ya Isilaheli. Shiyooli nikivajovela, uluhaavi ulo vakhandi vakwali avafwile vinshi mu nyi iyi.
\v 26 Leelo uEliya asikhafiliikhwe kwa yumo mu vafwile vala ava mu nyi ya Isilaheli, leelo wáfilikhwagwa kwa mufwile wa mu nyi ya Sidoni mu lujinji lwa Saleputa.\f + \fr 4:26 \xt Yimba mu litaafili lya 1 Vatwa 17:8-24.\f*
\v 27 Khanji uluhaavi lwa mukuwamalago uElisha mu nyi ya Isilaheli, vakhandi vakwali avaanu vinshi avanya nyawulova. Leelo akhandi akwasiina hata yumo yuna wávalasiwaagwa nu mwene, ila uNaamani mwene duguli yuna wáhumile mu nyi ya Siliya.”
\v 28 Baheene avaanu woona vina vakhandi mu nanda iya kifuunyila, pina vapuliishe amaswi ago, vakhalalaga mandu.
\v 29 Bahala, vayiima, vamuhumya uYeesu mu lijumbi lyanave lina likhandi lisenjiilwe pashaanya pa shidunda. Apo baheene vaava visakula kimubunshilisa ku munjeema kiija agwe pansi.
\v 30 Leelo umwene wáashila paakhati naakhati yaanave, wávapulumukha wáaluta.
\s UYeesu ikilidaga ililungu limuhume umuunu
\r (Maluko 1:21-28)
\p
\v 31 Baheene uYeesu wáaluta ku lijumbi lya Kapelinawumu, mu nyi ya ku Galilaya. Ilijuva lya Sabaato, wáhuluta mu nanda iya kifuunyila, wáyansa kivamanyisa avaanu.
\v 32 Avaanu vaava viswiga mandu amamanyiso gaakwe, kwa kiiva gakhandi nu wutawulilwa.
\v 33 Na mu nanda ya kifuunyila, akhandi akwali umuunu umunya lilungu. Umuunu uyo wákhoolile inkhoolo mandu,
\v 34 wáaja, “Wisakula shi kunyeesu, owe Yeesu wa ku Nasaleti? Uyinsile kitunanganga? Nimeenye kiija owe uli Munofu kihuma kwa Nguluvi.”
\v 35 UYeesu wálikhajila ililungu wáaja, “Sisima! Muhuma umuunu uyu!” Baheene ililungu lila lyamugwisa paakhati naakhati yaanave, lyamuhuma lisaawuya limutese.
\v 36 Avaanu woona vaswigaga mandu, vaava vilogolelana vaveene viijova, “Aga miitu makhome! Umuunu uyu ana wutawulilwa uwa kigadaga amalungu kwa ngufu, goope gipoola!”
\v 37 Imola sa Yeesu sikhandi siyalaalila mandu mu nyi yila yoona.
\s UYeesu ikivaponia avatamu vinshi
\r (Mataayo 8:14-17; Maluko 1:29-39)
\p
\v 38 UYeesu wáahuma mu nanda yila iya kifuunyila, wáaluta mu nanda lya Simoni.\f + \fr 4:38 \fq Simoni: \ft Paanyuma uYeesu wámupeelaga ilitaawa lya Petulo.\f* Mu litembe umo, wámwajile umukweye uwa shidala uwa Simoni yimukheete mandu insegema, baheene vamulomba uYeesu kiija amuponie.
\v 39 Baheene wáyiima nkholeela pa mutamu, wáyikhajila insegema yila. Luhaavi luulo insegema yamuleshela, baaho wáyiima wáyansa kivasunga.
\p
\v 40 Ilijuva pina likhandi liisota,\f + \fr 4:40 \fq Ilijuva pina likhandi liisota: \ft Apa wukhandi wudugo wa lijuva lya Sabaato. Ndeeno, ilisiku ilinji ilipya likhandi liyansa. Indaji isa Shiyahuudi sisikhandi sitawula kwa muunu yoyoona kisenga insengo mu lijuva lya Sabaato. Kisumula umuunu yikhandi yivasiwa kiija nsengo. \xt Yimba mu litaafili lya Kihuma 20:8-11; Yelemiya 17:21-22\xt*. \f* avaanu woona vina vakhandi na vatamu, avanya matamu gina gali paayo paayo, vamutwaliile uYeesu avatamu vaanave. Umwene wáava ikivapyasa woona, wáava ikivaponia.
\v 41 Khanji wáava ikigadaga amalungu kihuma ku vaanu avanji vinshi, kuno gilyova giijova, “Owe uli Lusawo lwa Nguluvi!” Kwa kiiva gamumanyaga kiija umwene yu Mukulusaaji,\f + \fr 4:41 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* uYeesu akhandi ikigakhajila na kigajova kiija, gasikhalogolaga hata liswi ilinji lyolyona ilya mwene.
\p
\v 42 Ulwamilaawu njine kwaganile kiisha, uYeesu wáahuma mu lijumbi lila wáaluta pashipata, pina pangaya vaanu. Ishipuga ishikhome sha vaanu shayansa kimusakula, vaafikha pina akhandi akwali. Pina vamwagaga, vayansa kimuyiimya kiija aleshe kiwuukha kunyaanave.
\v 43 Leelo umwene wávajovela wáaja, “Nisakulwa kikhoma iMola iNofu ya Wutwa wa Nguluvi\f + \fr 4:43 \fq Wutwa wa Nguluvi: \ft Yimba iliswi ili mu Maswi aMahensa.\f* mu majumbi aganji, kwa kiiva ya ilyo lilyene nafilikhwagwa kisenga.”
\v 44 Baheene uYeesu wáaluta mu majumbi minshi aga ku Yudeya,\f + \fr 4:44 \fq Yudeya: \ft Mu mayandikhwa agamonga amakuulu yiyandiikhwe, \fqa Inyi ya Galilaya.\f* kuno iikhoma imola iso mu nanda saanave isa kifuunyila isa Vayahuudi.
\c 5
\s UYeesu ikivabaagula avamanyisiwa ava wutasi
\r (Mataayo 4:18-22; Maluko 1:16-20)
\p
\v 1 Ilijuva limonga, uYeesu wáyiimaga mulubali lwa lilamba ilikhome lya Genesaleti,\f + \fr 5:1 \fq Lilamba ilikhome lya Genesaleti: \ft Ili litaawa ilinji lya lilamba ilikhome ilya Galilaya.\f* akhandi imanyisa iLiswi lya Nguluvi. Avaanu vinshi vakhandi vivejeela kunyaakwe kimupuliisa, mbakha vikimuminyiilisa.
\v 2 UYeesu wáfyajile ifipugo fivili mulubali lwa lilamba ilikhome. Avalovaaji vakhandi vapoolile mu fipugo viyoosa inyaafu saanave.
\v 3 UYeesu wáyinjila mu shipugo, shina shikhandi sha Simoni. Wámulomba uSimoni ashivejeese padoodo mukhati mu lilamba ilikhome, baheene uYeesu wáakhala mu shipugo imanyisa ishipuga sha vaanu.
\p
\v 4 Wáganile kimala kimanyisa, wámujovile uSimoni wáaja, “Twala ishipugo pa shoogo, apo muyiise inyaafu seenyu, mulove inswi.”
\v 5 USimoni wámuyankha uYeesu wáaja, “Wee Mutwa, taava tisenga insengo ishilo shoona, tisaalova shoshoona. Leelo, kwa kiiva owe waajova, apo nisiyiise inyaafu.”
\p
\v 6 Baheene uSimoni na vayine vayiisa inyaafu saanave mu malenga. Pina vayisiise, inswi nyinshi mandu sapitiilwe, mbakha inyaafu sayansa kideemukha.
\v 7 Baheene vavasinisa avayaanave kwa liwokho vina vakhandi mu shipugo ishinji, kiija vayinse kivatanjilisa. Pina vayinsa, vamemyaga inswi fipugo fyona fivili, inswi sikhandi nyinshi mandu mbakha ifipugo fyava fiilwa kitwina.
\v 8 USimoni Petulo pina akhasaajile inswi nyinshi, wámufugamiile uYeesu wáaja, “Wee Mutwa, nikikulomba uwuushe kunyangu, kwa kiiva one nili munansi.”
\v 9 USimoni wájovile ago, kwa kiiva umwene na vayine woona vina vakhandi lumo, vaswigaga mandu aga nswi nyinshi sina valovaga.
\v 10 Woope avaana va Sebedayo uYaakobo nu Yohana, vina vakhandi valova nswi vayine nu Simoni, vaswigaga mandu. Baheene uYeesu wámujovela uSimoni wáaja, “Usikhatiilaga Simoni, kihuma lino usiive wiilova avaanu.”\f + \fr 5:10 \fq Usiive wiilova avaanu: \ft Uluganulo lwakwe, kivakhoma avaanu iMola iNofu na kivagaha vamuhuviilile uYeesu. \f*
\v 11 USimoni na vayine vafitwalaga ifipugo fyanave palubali lwa lilamba ilikhome, apo vafilekha fyona vawuukha vikimufwata uYeesu.
\s UYeesu ikimuponia umunya nyawulova
\r (Mataayo 8:1-4; Maluko 1:40-45)
\p
\v 12 Ilijuva limonga uYeesu wáyinjiile mu lijumbi limonga, umo akhandi akwali umuunu umunya nyawulova\f + \fr 5:12 \fq Umuunu umunya nyawulova: \ft AVayahuudi vakhandi vikimwaga umuunu uyo kiija mwafu. Akhandi asiyiitikhwa kihansinkhana na vaanu vina vasiina inyawulova hata kikhala lumo mu njinji, khanji yuna agaya nyawulova nda vapyasanie woope asiive mwafu.\f* mu muvili goona. Umuunu yula pina wámwajile uYeesu, wágalagandile na kifugama pamwene, baheene wámulomba mandu, wáaja, “Wee Mutwa, nda widobokha, nilomba univalase.”
\v 13 UYeesu wágolosa iliwokho lyakwe, wámupyasa,\f + \fr 5:13 \fq Wámupyasa: \ft Kwa Vayahuudi yikhandi mwikho kimupyasa umunya nyawulova. Umuunu nda amupyase, yikhandi mwikho kiluta kimufuunya uNguluvi. \f* wámujova wáaja, “Nidobokha, uvalale.” Baaho inyawulova yamuwuukha mu muvili gwakwe.
\v 14 Wámukhaania umuunu yula wáaja, “Usikhajelaga kimujovela muunu yoyoona imola isi! Lino, lutaga uyiwonense kwa mutambule.\f + \fr 5:14 \fq Lino, lutaga uyiwonense kwa mutambule: \ft Kilingana ni ndaji sa Musa, umutambule yumwene akhandi iijinia kiija, umuunu wáapona inyawulova. \xt Yimba mu litaafili lya Njowo sa Valaawi 14:1-32.\f* Khanji uhumye ishadanda isha kiwonensa kiija waapona, ngaja shina yiijova indaji ya Musa.”
\v 15 Leelo imola sa Yeesu sashilile kipuliisikha imbali soona. Avaanu vinshi vakhandi vikungaana kimupuliisa amamanyiso gaakwe, na kivaponia avaanu amatamu gaanave.
\v 16 Leelo umwene wáava iiluta kuna kugaya vaanu, kiija amufuunye uNguluvi.
\s UYeesu munya wutawulilwa wa kisaajila uwunansi
\r (Mataayo 9:1-8; Maluko 2:1-12)
\p
\v 17 Ilijuva limonga uYeesu akhandi imanyisa avaanu. Mu awo vakhandi vakwali aVafalisaayo\f + \fr 5:17 \fq AVafalisaayo: \ft Yimba iliswi \fqa Vafalisaayo\fqa* mu Maswi aMahensa.\f* na vamanyisaaji va ndaji sa Musa,\f + \fr 5:17 \fq Vamanyisaaji va ndaji sa Musa: \ft Yimba iliswi ili mu Maswi aMahensa.\f* kihuma mu njinji soona isa ku Galilaya ni sa ku Yudeya, na mu lijumbi lya Yelusalemu. Ingufu sa Mutwa sikhandi nu mwene pina iiponia avatamu.
\p
\v 18 Baheene avaanu vamonga vayinsaga, vamusumwile pa lupaasa umuunu yuna atengelemwishe umuvili, vaava visakula kimuyinjisa mu litembe kiija vamuviishe kwa Yeesu.
\v 19 Leelo vagombwele kimuyinjisa umutamu yula pa mulyango, kwa kiiva avaanu vakhandi vamemile mandu. Baheene vataana kushaanya ya litembe, vadowola ulwansa. Apo vamuyiisa umunya kitengelemukha umuvili yula pa lupaasa, paakhati naakhati ya vaanu pina akhandi akwali uYeesu.
\p
\v 20 UYeesu pina wályajile ilihuuvi lyanave, wámujovile umutamu yula, “Wee lusawo lwangu! Wasaajilwa uwunansi waakho.”
\v 21 Avamanyisaaji va ndaji sa Musa na Vafalisaayo vala vayansa kihiiva, viija, “Lino umuunu uyu yu naani? Umwene ikimutofola uNguluvi. Kusiina umuunu yuna akwiliile kisaajila uwunansi, leelo yu Nguluvi mwene duguli.”
\v 22 UYeesu wámanyaga goona gina vakhandi vihiiva, wávaposa wáaja, “Kwashi muhiiva ndeeno mu numbula seenyu?
\v 23 Lino! Lili kwi lina lipeefu? Kimujova kiija, ‘Wasaajilwa uwunansi waakho,’ awu kiija, ‘Yiima, ujende’?
\v 24 Lino mumanye kiija, one Lusawo lwa Muunu\f + \fr 5:24 \fq Lusawo lwa Muunu: \ft Yimba iliswi ili mu Maswi aMahensa.\f* nitawuliilwe uwutawulilwa uwa kisaajila avaanu uwunansi mu nyi muno.” Baheene wámujovela umunya kitengelemukha umuvili, “Nikikujova, yiima! Yitwikha umushekha gwakho, ulutaje kukhaaya yaakho.”
\v 25 Baaho wáyiima bahaveene, wásumula umushekha gwakwe, wáwuukha iiwuya kukhaaya yaakwe kuno ikimusufya uNguluvi.
\v 26 Avaanu awo woona vaswiga na kimusufya uNguluvi, vaava ni shitiilo, vaajova, “Iminsiyaano tagaaga aga ga kiswiga!”
\s UYeesu ikimushemeela uLaawi ave mumanyisiwa waakwe
\r (Mataayo 9:9-13; Maluko 2:13-17)
\p
\v 27 Baheene uYeesu wáahuma mu litembe lila, wámwaga umutofya khoodi yumonga, ilitaawa lyakwe yu Laawi,\f + \fr 5:27 \fq Laawi: \ft Ilitaawa lyakwe ilinji, \fqa Mataayo. \f* akheele mu nanda muna akhandi itofesa ikhoodi. UYeesu wámujovela wáaja, “Nifwataga.”\fig |lb00309c.jpg|col|||Umutofya khoodi iposheela ikhoodi kwa muunu|5:27\fig*
\v 28 Baaho uLaawi wáfilekha fyona, wáwuukha, wáyansa kimufwata uYeesu.
\v 29 Baheene uLaawi wámunosesa uYeesu ishiwungo mu litembe lyakwe. Khanji pakhandi ni shipuga shikhome sha vatofya khoodi na vaanu avanji vinshi.
\v 30 Ulu lwavagaha aVafalisaayo na vamanyisaaji vaanave va ndaji sa Musa, vayanse kivangʼuulila avamanyisiwa va Yeesu viija, “Kwashi mwilya na kiingʼwa lumo na vatofya khoodi na vanya wunansi?”
\v 31 UYeesu wávayankha wáaja, “Avaanu vina vasili vatamu vasikimusakula umuhusi, leelo avatamu vaveene vina vikimusakula umuhusi!
\v 32 Nisiyinsile kivashemeela avaanu vina vikiyiwona kiija vagolofu pa Nguluvi. Leelo niyinsile kivashemeela avaanu vina vikiyiwona kiija vanansi, baheene valambiisile.”
\s Iliposo ilya kilekha kiilya
\r (Mataayo 9:14-17; Maluko 2:18-22)
\p
\v 33 Avaanu vala vamujovela uYeesu, “Avamanyisiwa va Yohana na vamanyisiwa va Vafalisaayo vana ngʼoma iya kilekha kiilya insiku isinji, kiija vayiviishe mu mafuunyo. Kwashi avamanyisiwa vaakho viilya na kiingʼwa insiku soona?”
\v 34 Umwene uYeesu wávagomosesa wáaja, “Vina vayaniilwe ku shiwungo sha noolana, pina vali nu munya shiwungo isho, omwe musikwiliile kivakhaana kiilya.
\v 35 Leelo, sikhayinsa insiku sina vakhamuwuusa umunya shiwungo, baheene vakhalekha kiilya.”
\v 36 Khanji, wávataviilila ululogolo wáaja, “Kusiina umuunu yuna ideemula ishilakha mu mwenda umupya, baheene ahone mu mwenda umukuulu. Nda agahe ndeeno, asiive wádeemula umwenda umupya, na ishilakha shila shisihwanana nu mwenda umukuulu.
\v 37 Khanji kusiina umuunu yuna iviikha idivaayi imya mu fiiwo ifikuulu. Nda agahe ndeeno, idivaayi imya yila yisideemule ifiiwo, baheene yisikunushe nafi fiiwo fisinanjishe.\f + \fr 5:37 \ft Mu shihwano ishi, imola sa pawukuulu, mamanyiso awu ngʼoma sa pawukuulu, leelo imola imya, mamanyiso amapya aga Yeesu. Avaanu nda viyinatila amamanyiso amakuulu na mapya, vakwiliile kigananga goona. \f*
\v 38 Leelo, idivaayi imya yisakulwa kiviikhwa mu fiiwo ifipya.
\v 39 Khanji kusiina umuunu yuna isakula kiingʼwa idivaayi imya, pina wáangʼwa inkuulu, kwa kiiva iija, idivaayi inkuulu yiyeene nofu.”
\c 6
\s UYeesu yumwene Mutwa wa lijuva lya Sabaato
\r (Mataayo 12:1-8; Maluko 2:23-28)
\p
\v 1 Ilijuva limonga ilya Sabaato, uYeesu na vamanyisiwa vaakwe vakhandi viishila mu magunda ga ngano. Avamanyisiwa vaakwe vakhandi videenya amahoojo ga ngano, na kifigiha ingano na kiilya.
\p
\v 2 Baheene aVafalisaayo avanji vamujovela uYeesu vaaja, “Kwashi avamanyisiwa vaakho vikigasenga gina gakhaniilwe pa lijuva lya Sabaato?”\f + \fr 6:2 \fq Gina gakhaniilwe pa lijuva lya Sabaato: \ft Indaji sa Vayahuudi sikhandi sisikimutawula hata padoodo umuunu kideenya amahoojo aga ngano, mu mugunda gwa muunu uyunji (\xt Luuju lwa Ndaji 23:25\xt*). AVafalisaayo vakhandi vilalamikha, kwa kiiva, kideenya amahoojo aga ngano vijovaga kiija visenga insengo. \f*
\v 3 UYeesu wávayankha wáaja, “Wuli, musinayimbe mu Mayandikhwa aManofu umutwa uDawudi na vayine shina vagahile, pina vakhandi ni njala?\f + \fr 6:3 \xt Yimba mu litaafili lya 1 Samweli 21:1-6.\f*
\v 4 UDawudi wáhulwite mu liheema lya Nguluvi wátoola wáalya na vayine amakhaate gina gakhandi gavishiilwe pa Nguluvi. Indaji sa Musa sikhandi sikivakhaana kiilya amakhaate ago, ila avatambule veene duguli.”
\v 5 UYeesu wávajovela wáaja, “One, Lusawo lwa Muunu, yuune Mutwa wa lijuva lya Sabaato.”
\s UYeesu ikimuponia umuunu mu lijuva lya Sabaato
\r (Mataayo 12:9-14; Maluko 3:1-6)
\p
\v 6 Ilijuva ilinji ilya Sabaato,\f + \fr 6:6 \fq Sabaato: \ft Avamanyisaaji va ndaji sa Musa vaweene kiija, lusili lunofu kiponia umutamu mu lijuva lya Sabaato. \f* uYeesu wáyinjiile mu nanda iya kifuunyila, wáyansa kimanyisa avaanu. Mu nanda mula, wáali akwali umuunu yumonga yuna iliwokho lyakwe ilya kundiilo likhandi likholoweeshe.
\v 7 AVafalisaayo na vamanyisaaji va ndaji sa Musa, vaali vikimutejela uYeesu kiija, vamwaje nda asimuponie umuunu yula mu lijuva lya Sabaato. Vaali viigaha ilyo, kwa kiiva vakhandi visakula umutego ugwa kimuhijila uYeesu.
\v 8 Leelo uYeesu wámanyaga amahiiva gaanave. Baheene, wámujovela umuunu yula umunya liwokho likholoweeshe wáaja, “Yiima, ulute paakhati naakhati.” Baheene wáyiima wáaluta paakhati naakhati yaanave.
\v 9 UYeesu wávajovela aVafalisaayo vala wáaja, “Nikivaposa, indaji seesu sikitutawula kigaha shishi mu lijuva lya Sabaato? Kigaha inofu awu imbi? Kiwukulusa uwuumi awu kiwuyasa?”
\v 10 UYeesu wávangʼalulila ameeho avaanu mbali soona, baheene wámujovela umuunu yula wáaja, “Golosa iliwokho lyakho.” Woope wágolosa iliwokho lyakwe, baaho lyapona.
\v 11 AVafalisaayo vala vakhalala mandu. Vapulinkhana kiija vamugahe shi uYeesu.
\s UYeesu ikivabaagula avanandeje ishumi na vavili
\r (Mataayo 10:1-4; Maluko 3:13-19)
\p
\v 12 Ilijuva limonga, uYeesu wálutile ku shidunda kifuunya, ukho kukwene wáava ifuunya kwa Nguluvi ishilo shoona.
\v 13 Ulwamilaawu njine, wávashemeela avamanyisiwa vaakwe. Mu awo wávabaagula ishumi na vavili, wávatambula vanandeje.\f + \fr 6:13 \fq Vanandeje: \ft Yimba iliswi \fqa Mwanandeje\fqa* mu Maswi aMahensa.\f*
\v 14 Avanandeje awo vaveene ava, uSimoni (yuna uYeesu wámupeelaga ilitaawa lya Petulo) nu Andeleya umunangʼana waakwe uSimoni, uYaakobo, uYohana, uFilipo, uBatolomaayo,
\v 15 uMataayo, uTomasi, uYaakobo umushina Alufaayo, uSimoni uMulwila Nyi,\f + \fr 6:15 \fq UMulwila Nyi: \ft Kwa Shiyunaani yiyandiikhwe \fqa Museloote\fqa*. Uluganulo lwakwe, \fqa uMulwila Nyi\fqa*.\f*
\v 16 uYuuda umushina Yaakobo nu Yuuda uIsikaliyoote, yuna kuwudugo wámudolelaga uYeesu.
\s UYeesu iiponia avatamu vinshi
\r (Mataayo 4:23-25)
\p
\v 17 UYeesu wáyiikha kihuma ku shidunda, lumo na vamanyisiwa vaakwe. Pina wáafikha pa luvala ulwa lunyikha, wáyiima. Pala, pakhandi ni shipuga sha vamanyisiwa vaakwe, lumo ni shipuga shikhome sha vaanu. Avaanu awo vakhahumile imbali sa ku Yudeya na ku Yelusalemu, ni mbali sa kulubali lwa bahali ya Tiilo ni Sidoni.
\v 18 Avaanu vala vakhalutile pala kimupuliisa uYeesu, na kiponisiwa amatamu gaanave. Woope vina vakhandi vilafisiwa na malungu, wáava ikivaponia.
\v 19 Avaanu woona, vaali visakula kimupyasa uYeesu, kwa kiiva ingufu saakwe saali sikivaponia woona.
\s Amamanyiso aga kiyimiililwa na ga aka
\r (Mataayo 5:1-12)
\p
\v 20 UYeesu wávaloleela avamanyisiwa vaakwe, wávajovela wáaja,
\b
\q “Shiba omwe, muna muli vapiina,
\q kwa kiiva uWutwa wa Nguluvi weenyu.
\q
\v 21 Shiba omwe, muna muli ni njala lino,
\q kiiva uNguluvi akhavapeela muyikute!
\q Shiba omwe, muna mwikhoola lino,
\q kwa kiiva mukhahekha.
\b
\p
\v 22 “Shiba omwe, avaanu vina vikivakhalalila, vikivakhaana na kivaliga, na kivajova kiija muli vanya wunansi pina mukiniyinatila one Lusawo lwa Muunu.
\v 23 Kiiva shiisho ndeeno hata avambuyaanave shina vavalafyaga avakuwamalago. Baheene ago pina gakhava gisenjekha, shendeevaji na kishima, kwa kiiva uNguluvi avavishiile amahombo amakhome kushaanya.
\b
\q
\v 24 “Leelo aka, omwe muna muli vanya wusi,
\q kwa kiiva ulutono lwenyu, shi mwiva mwapata lino!
\q
\v 25 Aka, omwe muna muyikwite lino,
\q kwa kiiva mukhava ni njala!
\q Aka, omwe muna mwihekha lino,
\q kwa kiiva mukhakhoola!
\q
\v 26 Aka, omwe pina avaanu woona vikivasufya,
\q kwa kiiva, ilyo lilyene lina avambuyaanave
\q vakhandi vikivasufya avakuwamalago avadehi.
\s Amamanyiso aga kivagana avalugu
\r (Mataayo 5:38-48; 7:12)
\p
\v 27 “Leelo, nikivajovela omwe muna mukinipuliisa, muvaganaje avalugu veenyu! Avaanu vina vikivakhalalila, omwe muvagahilaje amanofu.
\v 28 Avaanu vina vikivayiijila, muveesaje mukivafuunyila kwa Nguluvi avayimililaje. Na vina vikivagahila amavi, muveesaje mukivafuunyila kwa Nguluvi.
\v 29 Umuunu nda akusale kwa kikutova ilikhatu ulubali lumo, mulekhaga akutove na ulubali ulunji. Khanji, umuunu nda akuposhe ilikhooti lyakho, mulekhaga atoole nayi gwanda.
\v 30 Umuunu nda ikikulomba ishiinu shoshoona, mupeelaga. Khanji umuunu nda atoole ifiinu fyakho, usikhamujovaga akugomosese.
\v 31 Muvagahilaje avaanu avanji, ngaja omwe shina mwidobokha kigahilwa na veene.
\p
\v 32 “Nda muvagane vala hela vina vikivagana, musiipate lutono lushi? Hata vina vasiyinatila indaji sa Nguluvi, vikivagana hela vala vina vikivagana!
\v 33 Khanji, nda mukivagahila amanofu hela vala vina vikivagahila amanofu, mukhava nu lutono lushi? Hata vina vasiyinatila indaji sa Nguluvi, viigaha shiisho ndeeno!
\v 34 Nda muvakhopese hela, vala vina mwimanya kiija vakhavahomba, mukhava nu lutono lushi? Hata vina vasiyinatila indaji sa Nguluvi, vikivakhopesa avayaanave, kwa kiiva viimanya kiija, avayaanave awo vakhavahomba fyona!
\p
\v 35 “Leelo omwe, muvaganaje avalugu veenyu na kivagahila amanofu. Vakhopesaaji, bila kihuviilila kiija vakhavagomosesa. Nda mugahe ago, uNguluvi uMukhome akhavapeela amahombo makhome. Khanji mukhava vanaakwe kwa kiiva, umwene munofu kwa vina vasihonjesa na vina vanansi.
\v 36 Lino, muveesaje vanya kivasungupila avaanu woona, ngaja uWiheenyu shina ikivasungupila avaanu.
\s Kivahiga avaanu avanji
\r (Mataayo 7:1-5)
\p
\v 37 “Musikhavahigaji avaanu avanji, baheene na yuumwe musikhahigwa nu Nguluvi. Musikhavapiikhaji avaanu avanji, baheene na yuumwe musikhapiikhwa. Muvasajilaje avayeenyu, baheene na yuumwe mukhasaajilwa.
\v 38 Muvapeelaje avaanu ifiinu, baheene na yuumwe mukhapeelwa, mu shijelo shina shisindiliilwe, khanji shimemile na kikunukha. Kwa kiiva, ishijelo shina mukivajelela avanji, shiisho na yuumwe shina uNguluvi akhavajelela.”
\p
\v 39 UYeesu wávajovela kwa shihwano wáaja, “Aasi, umupofu akwiliile kimulongosa umupofu muyine? Nda yive ndeeno, woona vasidubujila mu lilindi?
\v 40 Umumanyisiwa asili mukhome kimushila umumanyisaaji waakwe. Leelo, yuna wáamala kimanyisiwa goona, baheene asiive ngaja umumanyisaaji waakwe.
\p
\v 41 “Kwashi wiloleela akhabando khina khali mu liiho lya muyaago, leelo usiloleela ulupaati ulukhome luna luli mu liiho lyakho?
\v 42 Khanji ukwiliile kimujova umuyaago kiija, ‘Wee lukholo lwangu, lekha nikuwuuse akhabando khina khali mu liiho lyakho,’ leelo owe usiloleela ulupaati ulukhome luna luli mu liiho lyakho? Owe uli mumyansi! Wuusa tangusiina ulupaati ulukhome luna luli mu liiho lyakho. Apo baheene ukwiliile kiloleela wunofu na kiwuusa akhabando khina khali mu liiho lya muyaago.
\s Ilipishi limanyikha kwa makhomo gaakwe
\r (Mataayo 7:16-20; 12:33-35)
\p
\v 43 “Khanji, ilipishi ilinofu liikhoma amakhomo amanofu, leelo ilipishi ilivi liikhoma amakhomo amavi.
\v 44 Avaanu vikilimanya ilipishi kwa kigamanya amakhomo gaakwe, kiiva vasiiyava amakhomo ga litiini awu ga lisabiibu ku lihakha lya mimfwa.\f + \fr 6:44 \xt Yimba mu litaafili lya Mataayo 12:33.\f*
\v 45 Shilushwali, hata umuunu umunofu ilogola amaswi amanofu kihuma mu manofu gina gamemile mu numbula yaakwe. Leelo umuunu umunansi ilogola amaswi amavi kihuma mu wunansi wuna wumemile mu numbula yaakwe. Kwa kiiva, amaswi gina umuunu iijova, giihuma mu gala gina gamemile mu numbula yaakwe.
\s Kisenga mu lipaama, awu kisenga mu luhankha
\r (Mataayo 7:24-27)
\p
\v 46 “Kwashi mukinishemeela ‘Wee Mutwa, wee Mutwa,’ leelo musiigaha amaswi gina nikivajovela?
\v 47 Umuunu yoyoona yuna iyinsa kunyangu, na kipulikha amaswi gangu na kiyinatila, nisivajovele shina ashwali kwa shihwano.
\p
\v 48 “Ihwanana nu musengaaji wa litembe yuna wáhimbile pansi mandu, mbakha wáafikha pa lipaama. Wásenga uluutu, baheene wásenga ilitembe pashaanya yaakwe, wáamala. Uluhaavi pina yitoonya inoonya, umukhoga gwamemile amalenga gafuwukha, galitova ilitembe ilyo. Hata ndeeno gasikhayihegensiise, kwa kiiva yikhandi yisenjiilwe wunofu.
\v 49 Leelo, umuunu yuna ipulikha iliswi lyangu na asikiliyinatila, uyo ihwananisiwa nu muunu yuna asenjile ilitembe lyakwe pa luhankha pina pagaya luutu. Amalenga ga mu mukhoga pina gafuwukha na kiita kwa ngufu ku litembe, baaho ilitembe liigwa na kibomokha lyona.”
\c 7
\s Ilihuuvi lya muyimililaaji wa vasulukhali
\r (Mataayo 8:5-13; Yohana 4:43-54)
\p
\v 1 UYeesu pina wámalile kivamanyisa avaanu, wálutile khanji ku Kapelinawumu.
\v 2 Mu lijumbi lila, akhandi akwali umuyimililaaji wa vasulukhali wa Shiluumi. Umuyimililaaji uyo wáali nu muvanda yuna akhandi amuganile mandu. Umuvanda yula wáatamwa mandu, wáava nkholeela na kiifwa.
\v 3 Umuyimililaaji yula pina wápulikha imola sa Yeesu, wávafilikha avakhome vamonga va Vayahuudi kiija, valute vamulombe uYeesu, ayinse amuponie umuvanda waakwe.
\v 4 Avakhome vala pina vafikhaga kwa Yeesu, vamulomba mandu kiija valute nawo, khanji vaaja, “Umuunu uyu lunofu umupeele ulutango luna ikikulomba,
\v 5 kwa kiiva ayidobweshe inyi yeesu. Khanji uyu, wátusenjeele inanda yeesu iya kifuunyila.”
\p
\v 6 Baheene uYeesu wálongosania na vakhome vala kiluta ku litembe ilya muyimililaaji yula. Pina vaali nkholeela kifikha, umuyimililaaji yula wávafilikha avamanyi vaakwe valute kwa Yeesu vamujovele kiija, “Mutwa, usikhayilafyaga kiyinjila mu litembe lyangu, kwa kiiva nisikwiliile kitiilwa ngaja ndeeno.
\v 7 Khanji nikhandi nimeenye kiija, one nisikwiliile hata kiyinsa kunyaakho. Lino, nikikulomba ulogole iliswi hela, umuvanda wangu asiipone.
\v 8 Kiiva, na yuune nina vakhome vangu. Khanji, na yuune nina vasulukhali vina vali mu wutawulilwa wangu. Nda yumo nimujove, ‘Luta!’ iiluta. Khanji uyunji nimujove, ‘Yinsa!’ iyinsa. Umuvanda wangu nda nimujove kiija, ‘Gaha ndeeni!’ iigaha.”
\p
\v 9 UYeesu wáganaga kipulikha injowo iso, wáswigaga mandu. Baheene wáshisetushila ishipuga sha vaanu shina shikhandi shikimufwata, wáajova, “Nikivajovela kiija, hata mu Vaisilaheli woona, nisinamwagaje umuunu umunya lihuuvi ndawuli ili!”
\p
\v 10 Baaho, avaanu vina vakhandi vafiliikhwe, pina vawuyile ku litembe ilya muyimililaaji yula, vamwajile umuvanda waakwe aponile.
\s UYeesu ikimufyusa umudiimi wa mushimaayi umufwile
\p
\v 11 Paanyuma padoodo, uYeesu na vamanyisiwa vaakwe, lumo ni shipuga shikhome sha vaanu valutile ku lijumbi lya Nayini.
\v 12 Pina akhandi nkholeela kifikha pa shikwilo sha lijumbi lila, wátangaanile ni shipuga sha vaanu vahumile mu lijumbi ilyo, vasumwile umufimba gwa mudiimi mu lupaasa. Umudiimi uyo, akhandi mwene duguli kwa maayi waakwe yuna akhandi mufwile. Avaanu vinshi va lijumbi lila vakhandi valongoseenie lumo nu mushimaayi yula.
\p
\v 13 UMutwa pina wámwajile umufwile yula, wámusungupiile. Wámujovela wáaja, “Sisima kikhoola.”
\v 14 Baheene wávejeela pa lupaasa, wálupyasa, avaanu vina vamusumwile, vayiima. UMutwa uYeesu wáaja, “Wee mudiimi! Nikikujova, yiima!”
\v 15 Baaho umudiimi yula yuna wáava afwile wálamukha, wáakhala, wáyansa kilogola. Baheene uYeesu wámutawula umwana yula kwa nyina.
\v 16 Avaanu woona vatiila vayansa kimusufya uNguluvi vaajova, “Umukuvamalago umukhome wáyinsa kunyeesu! UNguluvi wáyinsa kitutanga ti vaanu vaakwe!”
\v 17 Imola isi sina wásenjile uYeesu, sayalaliile imbali soona isa ku Yudeya na ku nyi soona isa nkholeela.
\s UYeesu iyiitikha kwa lufitikho kiija umwene yu Kilisito
\r (Mataayo 11:2-19)
\p
\v 18 Avamanyisiwa va Yohana uMutwiniaji vamutavililaga uYohana goona gina akhandi iigaha uYeesu. Baheene uYohana wávashemeelaga avamanyisiwa vaakwe vavili,
\v 19 wávafilikha kwa Mutwa uYeesu vamupose kiija, “Wuli, owe yuuwe Kilisito yuna avakuwamalago vakuwaagwa amalago kiija akhayinsa, awu timuheepaje uyunji?”
\v 20 Avamanyisiwa vala pina vafishile kwa Yeesu vajeele, “UYohana uMutwiniaji wátufilikha kunyaakho tikupose kiija, ‘Wuli, owe yuuwe yuna uNguluvi wátahisaaga kimufilikha yuna avakuwamalago vakuwaagwa amalago kiija akhayinsa, awu timuheepaje uyunji?’ ”
\v 21 Uluhaavi luulo, uYeesu akhandi ikivaponia avatamu vinshi na vina vakhandi na malungu. Khanji, wáava ikivaponia avapofu vinshi.
\v 22 Baheene wávayankha avamanyisiwa vala wáaja, “Lutaji mumujovele uYohana goona gina mwagaaga na kigapulikha. Avapofu viloleela, avalema vijenda, avanya nyawulova viipona, avadinde vipulikha, vina vafwile vifyukha. Khanji, avapiina viikhomwa iMola iNofu.\f + \fr 7:22 \ft Insengo sina uYeesu iijova mu lukhalala ulu, siseene sina sakuviilwe amalago kiija akhasisenga uKilisito (Mukulusaaji) pina akhayinsa. \xt Yimba mu litaafili lya Isaaya 26:19; 29:18-19; 35:5-6; 61:1.\f*
\v 23 Shiba umuunu yoyoona yuna ikinihuviilila one, yuna mugaya muninu muninu!”
\p
\v 24 Avamanyisiwa va Yohana pina vawuukha, uYeesu wáyansa kishijovela ishipuga sha vaanu, ulwa Yohana uMutwiniaji wáaja, “Pina mukhandi mwiluta ku lunyikha, mukhandi mwija musiite mushaaje shishi? Mukhandi muhuviliile kilwaga ulutete luna ludegensiwa ni lipepo? Ndaali!
\v 25 Leelo mukhandi mwiluta kimuloleela yu naani? Wuli, umuunu yuna ayigojeele amenda aga hela nyinshi? Ndaali, avaanu vina vikiyigojela amenda aga hela nyinshi, viikhala mu nanda isa shitwa.
\v 26 Lino, mukhandi mulutile kimuloleela yu naani? Mukhandi muhuviliile kimwaga umukuwamalago? Eena! Nikivajovela kiija, uyo asili mukuwamalago hela, leelo uyo yu mukhome kimushila umukuwamalago.
\v 27 UYohana uyu yumwene yuna aMayandikhwa aManofu gayandiishe ndeeni ulwa mwene,
\q ‘Loleela, nikimufilikha umunjaajila wangu
\q yuna akhakulongola kumwandi.
\q Uyo yumwene yuna akhakunosesa insila yaakho.’\f + \fr 7:27 \xt Yimba mu litaafili lya Malaaki 3:1.\f*”
\p
\v 28 UYeesu wáaja, “Nikivajovela kiija, mu vaanu woona, kusiina yuna mukhome kimushila uYohana. Leelo yuna mudoodo mandu mu Wutwa wa Nguluvi, uyo yumwene mukhome kimushila uYohana.”
\v 29 Baheene avaanu woona hata na vatofya khoodi, vina vamupulisaaga uYeesu isa Yohana, vamuyiitikhaga kiija uNguluvi yu wa shiyooli. Kwa kiiva avaanu awo vaveene vina uYohana wávatwiniaga.
\v 30 Leelo, aVafalisaayo na vamanyisaaji va ndaji sa Musa, vakhaanaga gina uNguluvi wávagulumilaga, kwa kikhaana kitwinisiwa nu Yohana.
\p
\v 31 UYeesu wáyitenekha kilogola kiija, “Nivahwananise ni shi avaanu ava? Avaanu ava vali wuli wuli?
\v 32 Vihwanana na vaana vina vineena mu ligulilo, vikivalyovela avanji viija,
\b
\q ‘Mbona tavatovela indemo sa wushendeefu,
\q leelo musikhashimile!
\q Tavayeyemelaga injeyemo isa kisugumila,
\q leelo musikhakhoolile!’
\b
\p
\v 33 “Shimushwali hata omwe! UYohana uMutwiniaji pina wáyinsile, akhandi asiilya amakhaate hata kiingʼwa idivaayi, mwajovaga, ‘Uyu ana malungu.’\f + \fr 7:33 \ft UYohana akhandi asiilya ishakiilya shina avaanu woona vakhandi viilya shila lijuva, uluhaavi lwinshi akhandi iilekha kiilya. Akhandi iigaha ndeeno ngaja avakuwamalago avanji ava pawukuulu shina vagahaga kwa kiiva ya nsengo ya Nguluvi.\f*
\v 34 Leelo one Lusawo lwa Muunu nayinsa, niilya na kiingʼwa, mwijova, ‘Loleeli! Uyu mupafu khanji mugaasi, mumanyi wa vatofya khoodi, na vanya wunansi!’
\v 35 Leelo ulumanyo lwa Nguluvi, lumanyikha kiija lwa shiyooli mu nsengo isa vaanu vaakwe.”
\s UYeesu ikimusaajila umuunu umunya wunansi
\p
\v 36 Ilijuva limonga uMufalisaayo yuna akhandi itambulwa Simoni, wámusajiise uYeesu alute kiilya ishakiilya kunyaakwe. Baheene uYeesu wáaluta kukhaaya ya muunu uyo, wáakhala pa meesa kiilya ishakiilya.\fig Jews eating|lb00320c.jpg|span|Luke 7:36-40|Horace Knowles and Louise Bass, The British and Foreign Bible Society, 1994|UYeesu iilya ishakiilya kwa Simoni|7:36\fig*
\v 37 Mu lijumbi lila, akhandi akwali uwashimaayi yumonga, yuna akhandi munansi mandu. Uwashimaayi uyo, wáganaga kipulikha kiija uYeesu akwali iilya kukhaaya kwa Mufalisaayo, wáaluta ni nsupa ya mafuta amanofu aga lifungu likhome, gina ginunshilila mandu.
\v 38 Wáganile kifikha, wáyiima kunyuma ya Yeesu, nkholeela na magulu gaakwe. Wáyansa kikhoola, amaanyosi gaakwe gaava gidomolela mu magulu gaakwe. Baheene wáava ikimufyangula amaanyosi mu magulu gaakwe kwa nyele saakwe, kuno ikiganoonela na kigadudumisisa amafuta.
\p
\v 39 UMufalisaayo yula, pina wályajile ilyo, wáhiiva mu numbula kiija, “Umuunu uyu wáali ave mukuwamalago, wáava akwiliile kimumanya kiija, uwashimaayi yuna ikimupyasa muunu wa wuli wuli. Wáava akwiliile kimumanya kiija munya wunansi.”
\v 40 Baheene uYeesu wáaja, “Simoni, nina liswi, nisakula nikujovele.” Woope wáaja, “Nitejile Mumanyisaaji, nijovela.”
\p UYeesu wáaja,
\v 41 “Vakhandi vakwali avaanu vavili, vina vakhandi vana mukhole gwa hela kwa muunu yumonga. Yumo wákhopaga ihela isa mahombo ga nsiku\f + \fr 7:41 \fq Ihela isa mahombo ga nsiku: \ft Kwa Shiyunaani yiyandiikhwe, \fqa dinaali\fqa*.\f* magana gasaanu (500), uyunji wákhopaga ihela isa mahombo ga nsiku mashumi gasaanu.
\v 42 Avaanu ava pina vagombolaga kihomba, umuunu yuna wávakhopesaaga, wávasaajila. Lino! Mu awo vavili vina vakhandi vana mukhole, yu naani asimugane mandu umuunu yula yuna wávasajilaga?”
\v 43 USimoni wámuyankha wáaja, “One nihiiva kiija yuna wásajilwagwa nyinshi.” UYeesu wámujovela wáaja, “Waahiga wunofu.”
\p
\v 44 Baaho, uYeesu wámuloleela uwashimaayi yula, wámujovela uSimoni wáaja, “Wamwaga uwashimaayi uyu? Pina nayinjila munyaakho muno, owe usanipeela amalenga aga kiyoosa amagulu gangu.\f + \fr 7:44 \ft Vayahuudi yikhandi ngʼoma yaanave kimupeela umuhensa amalenga aga kiyoosa amagulu gaakwe, kwa kiiva insila sikhandi na mankundi uluhaavi lwa lujuva na matope uluhaavi lwa shifuku.\f* Leelo uyu, wágayoosa amagulu gangu kwa maanyosi gaakwe, na kigafyangula kwa nyele saakwe.
\v 45 Pina ukinihunjila, usaninoonela. Leelo uyu, kihuma nayinjila muno, asileshile kiganoonela amagulu gangu!
\v 46 Khanji, usanisusuuta amafuta ku mutwe,\f + \fr 7:46 \ft Kimususuuta umuhensa amafuta ku mutwe, yikhandi ngʼoma kiwonensa uwunofu wa kimusaajisa umuhensa waakho.\f* leelo uyu wágasusuuta amagulu gangu amafuta amanofu aga lifungu likhome!
\v 47 Lino nikikujovela, ulugano lwa washimaayi uyu lukhome, kwa kiiva wásaajilwa uwunansi waakwe winshi. Nu muunu yuna wásaajilwa uwunansi wudoodo, uyo idobokha padoodo.”
\p
\v 48 Baheene, uYeesu wámujovela uwashimaayi yula wáaja, “Wasaajilwa uwunansi waakho.”
\p
\v 49 Baheene vina vakhandi viilya nu Yeesu, vayansa kiposania veene viija, “Uyu yu naani yuna akwiliile hata kisaajila uwunansi?”
\v 50 Baaho, uYeesu wámujovela khanji uwashimaayi yula wáaja, “Ilihuuvi lyakho lyakukulusa, lutaga kwa wulindamafu!”
\c 8
\s Avashimaayi vina vikimutanjilisa uYeesu
\p
\v 1 Kuunyuma uYeesu akhandi iishila mu majumbi amakhome na manangʼana, iikhoma iMola iNofu iya Wutwa wa Nguluvi. Akhandi lumo na vamanyisiwa vaakwe ishumi na vavili.
\v 2 Khanji akhandi lumo na vashimaayi vamonga vina wávaponiaga amatamu gaanave, na vina wávahumiise amalungu. Mu vashimaayi awo akhandi akwali uMaliya uwa ku Magidala, yuna uYeesu wámuhumiise amalungu fungati.
\v 3 Woope uYowana umudala wa Kuusa, akhandi akwali. UKuusa uyo, wáali muyangalilaaji wa fiinu fya Helode. Khanji, akhandi akwali uSusana na vashimaayi avanji vinshi. Avashimaayi ava vakhandi viihumya ifiinu fyanave ifya kimusunga uYeesu na vamanyisiwa vaakwe.
\s Ishihwano isha munyansa mbeyu
\r (Mataayo 13:1-9; Maluko 4:1-9)
\p
\v 4 Ilijuva limonga avaanu vinshi kihuma mu majumbi minshi, vakungaanile kwa Yeesu. Apo uYeesu wávajovela mu shihwano, wáaja,
\v 5 “Umulimaaji yumonga wálutile kinyansa imbeyu. Pina wáali inyansaga imbeyu, isinji sagwiliile pa nsila, inyuni sayinsa sayilya.
\v 6 Isinji sagwiliile pa shivakwe. Pina saamela sayansa kikula, leelo sayuuma, kwa kiiva pagaya wiigu.
\v 7 Isinji sagwiliile mu mapishi ga mimfwa, pina samelile lumo na mimfwa saminyilisiiwe.
\v 8 Isinji sagwiliile pa lilongo ilinofu, saamela na kikula. Saakhoma wunofu mandu, shila shimelo mbumbulu ligana.”
\p UYeesu pina wáamala kilogola ilyo, wákhoosa ishawuti wáaja, “Umuunu yoyoona umunya makutu, apulishe!”
\s UYeesu iganula ishihwano sha munyansa mbeyu
\r (Mataayo 13:10-23; Maluko 4:10-20)
\p
\v 9 Avamanyisiwa va Yeesu vamuposa vaaja, “Ishihwano ishi uluganulo lwakwe shishi?”
\v 10 Wávayankha wáaja, “Omwe mupeliilwe kimanya imbuusa isa Wutwa wa Nguluvi. Leelo avanji vijovelwa imola soona kwa fihwano kiija,
\q ‘Valoleele gina nikigasenga, leelo vasikhagaaga.
\q Vipulikha gina nilogola, leelo vasikhagamanyaga.’\f + \fr 8:10 \xt Yimba mu litaafili lya Isaaya 6:9.\f*
\p
\v 11 “Lino, ishihwano ishi uluganulo lwakwe ndeeni, imbeyu Liswi lya Nguluvi.
\v 12 Imbeyu sina sagwiliile mu nsila, sihwananisiwa na vaanu vina vipulikha iLiswi lya Nguluvi, leelo luhaavi luulo, uShetaani iyinsa kiliwuusa iLiswi ilyo mu numbula saanave, kiija vasilaave vahuviilile na kikulukha.
\v 13 Imbeyu sina sagwiliile pa shivakwe, sihwananisiwa na vaanu vina vipulikha iLiswi lya Nguluvi, baaho vikiliposheela kwa wushendeefu, leelo vasikiliviikha mu numbula. Ava vihuviilila luhaavi lufupi, nda vajelwe vikililekha ilihuuvi.
\v 14 Imbeyu sina sagwiliile pa mimfwa, sihwananisiwa na vaanu vina vipulikha iLiswi lya Nguluvi, leelo paanyuma mu wiikhasi waanave, umuninu, uwusi, nu wupafu wa kiyishendeefya mu fiinu fya mu nyi, fikivaminyiilisa. Ilyo likivagaha vapootwe kikhoma amakhomo.
\v 15 Leelo imbeyu sina sagwiliile pa lilongo ilinofu, sihwananisiwa na vaanu vina vipulikha iLiswi, viyinatila kwa numbula nofu na kwa kitiila, khanji viikhoma amakhomo kwa kigugumila mu malava goona.
\s Goona gasiive pa wuvalafu
\r (Maluko 4:21-25)
\p
\v 16 “Akwasiina umuunu yuna ikunga ulumuli na kigubikha ni shiinu shimonga, na kiviikha mu lifungu. Leelo, iviikha pa liwumbila kiija avaanu pina vihuluta, valwaje ulumuli lwakwe.
\v 17 Shoshoona shina shifihiilwe shikhafumbulwa, khanji imbuusa yoyoona yikhamanyikha na kiwonekha, shiyooli fikhava bahawuvalafu.
\p
\v 18 “Lino, munipuliise wunofu! Kiiva umuunu yoyoona yuna iimanya gina nilogola, uNguluvi asimupeele kimanya mandu. Leelo umuunu yoyoona yuna asikigamanya gina nilogola, hata uwumanyi uwudoodo wuna anawo, akhapokhwa.”\f + \fr 8:18 \ft Kwa Shiyunaani yiyandiikhwe, \fqa Umuunu yuna anasho akhayonjelesewa finshi, yuna asiina shiinu, nashi shidoodo shina anasho akhapokhwa.\f*
\s Unyina na valukholo lwakwe uYeesu
\r (Mataayo 12:46-50; Maluko 3:31-35)
\p
\v 19 Baheene umaayi wa Yeesu na valukholo lwakwe, vaaluta kwa Yeesu. Leelo vapootwa kivejeela pamwene kwa kiiva avaanu vakhandi vinshi mandu.
\v 20 Avanji vamujovela uYeesu kiija, “Umaayi waakho na valukholo lwakho vali panja vikikusakula.”
\v 21 UYeesu wávayankha wáaja, “Avaanu woona vina vipulikha iLiswi lya Nguluvi na kigaha ngaja shina limanyisa, awo vava maayi na valukholo lwangu.”
\s UYeesu ivatamya ilipepo ilikhome na mavingu
\r (Mataayo 8:23-27; Maluko 4:35-41)
\p
\v 22 Ilijuva limonga, uYeesu na vamanyisiwa vaakwe vayangeele mu shipugo shikhome, wávajovela, “Tilowoshe ku mwambwa yila iya lilamba ilikhome ilya Galilaya.” Baheene, vayansa kilowokha.
\v 23 Pina vilowokha, uYeesu wáagona utulo. Ilipepo ilikhome lyayansa kipuga na kiviikha amavingu makhome mu lilamba. Amalenga gayansa kimema mu shipugo, woope vakhasheele vafwe.
\p
\v 24 Baheene avamanyisiwa vaaluta kwa Yeesu, vamulamusa, vaaja, “Wee Mutwa, Mutwa! Tiifwa!” UYeesu wálamukha, wálikhajila ilipepo na mavingu, fyavatama, kwava tototo!
\v 25 Baheene uYeesu wávaposa wáaja, “Ilihuuvi lyenyu lili kwi?” Avamanyisiwa vaswigaga na kitiila kuno viposania veene viija, “Uyu yu naani yuna nda akhajile ilipepo ilikhome na mavingu, fyona fikimutiila?”
\s UYeesu iiponia umunya malungu
\r (Mataayo 8:28-34; Maluko 5:1-20)
\p
\v 26 UYeesu na vamanyisiwa vaakwe, valowokha ililamba ilikhome ilya Galilaya, vaafikha ku mwambwa ku nyi ya Vagelaasi.
\v 27 UYeesu wáganaga kihuma mu shipugo, umuunu yumonga wa lijumbi lila wáaluta kwa mwene.
\p Umuunu uyo akhandi na malungu. Nsiku nyinshi akhandi ijenda bwinda, khanji akhandi asiikhala kukhaaya yaakwe, leelo akhandi iikhala ku majooja.
\v 28-29 Amalungu ago gamulafyaga mandu. Wiila avaanu vakhandi vikimudindila mukhati na kimupinya kwa manyololo ni pingo kiija vamuyangalile. Leelo wiila akhandi idumulanga, baheene amalungu gakhandi gikimutwala mu lunyikha.
\p Umuunu yula wáganaga kifikha kwa Yeesu, uYeesu wágakhajila amalungu gala, kiija gamuhume. Umuunu yula pina ikimuloleela uYeesu, wákhoola mandu. Wáagwa pa Yeesu wáajova kwa shawuti, “Wee Yeesu, Lusawo lwa Nguluvi uMukhome, wisakula shi kunyangu? Nikikulomba mandu, usikhanilafyaga.”
\p
\v 30 UYeesu wámuposa wáaja, “Ilitaawa lyakho yuuwe naani?” Wámugomosesa wáaja, “Ilitaawa lyangu yuune Legiyoni.”\f + \fr 8:30 \fq Legiyoni: \ft Ili litaawa lya Shiluumi. Mu wutwa wa Shiluumi ishipuga sha vasulukhali magana mashumi mutanda (6,000) shitambulwa Legiyoni.\f* Kwa kiiva amalungu gakhandi minshi kunyaakwe.
\v 31 Amalungu gala, gamulombile uYeesu kiija, asikhagatwalaga ku lilindi ilikhome ilya malungu.\f + \fr 8:31 \fq Lilindi ilikhome ilya malungu: \ft Yimba iliswi \fqa Wusimu\fqa* mu Maswi aMahensa.\f*
\p
\v 32 Uluhaavi ulo palubali pa shidunda pakhandi pana shidiimilo shikhome sha ngubi, shidiimwa. Amalungu gala gamubembelesa uYeesu kiija, agatawule gayinjile mu ngubi sila. Baheene wágatawula.
\v 33 Gamupoola umuunu yula, gayinjila mu ngubi. Baheene ingubi soona sayiikha luvilo ku munjeema, sagwila mu lilamba ilikhome na kiifwa.
\p
\v 34 Avadimaaji va ngubi sila vaganaga kigaaga ago, vasijile luvilo, vaaluta kiyalaalisa imola mu lijumbi na mu njinji, goona gina vakhagaweene.
\v 35 Avaanu vina vakhapuliishe valutaga kiloleela lina lyasenjekha. Vaganaga kifikha pina akhandi akwali uYeesu, vamwaga umuunu yuna wáhumisiwaagwa amalungu, akheele pansi nkholeela nu Yeesu, afwalile amenda, khanji ana luhala loona. Baheene avaanu awo vatiilile mandu.
\v 36 Avaanu vala vina vakhagabedeele gina gasenjekhaga, vavataviliilaga avanji shina wáponisiwaagwa umunya malungu yula.
\v 37 Avaanu va lilugu ilyo, vina vakhandi vakungaanile kihuma imbali iso isa nyi ya Vagelaasi, vatiilaga. Baheene vamulomba uYeesu awuushe kuveene. UYeesu wáyinjila mu shipugo, wáwuukha.
\p
\v 38 UYeesu pina akhandi iwuukha, umuunu yula yuna wáhumisiwaagwa amalungu, wámulomba uYeesu kiija valutaniaje na kiiva lumo. Leelo uYeesu asikhamuyitiishe, wámujova,
\v 39 “Uwuyaje kukhaaya yaakho, uvataviilile goona gina uNguluvi wákusenjela.” Baheene umuunu yula wáwuukha pala, wáawuya kukhaaya. Ukho, ku lijumbi lyona, wáyalaalisa goona gina wámusenjelaga uYeesu.
\s UYeesu ikimuponia uwashimaayi na kimufyusa umuhinja
\r (Mataayo 9:18-26; Maluko 5:21-43)
\p
\v 40 UYeesu pina wáatina imwambwa iyinji ya lilamba ilikhome, ishipuga sha vaanu shamuposheela kwa wushendeefu, kwa kiiva vakhandi vamuheepile.
\v 41 Apo, baheene wáyinsa umuyimililaaji yumonga uwa nanda iya kifuunyila, yuna akhandi itambulwa Yayilo. Wáfugama pamwandi ya Yeesu, wámulomba kiija alute kukhaaya yaakwe,
\v 42 kwa kiiva umwali waakwe uwa maakha ishumi na gavili, yuna akhandi mwene duguli kwa wiihe, akhandi mutamu mandu ali nkholeela kiifwa.
\p Baheene uYeesu wáava iiluta kukhaaya kwa Yayilo. Pina akhandi mu nsila, avaanu vinshi vina vakhandi lumo nu mwene, vaava vikimuminyiilisa.
\v 43 Mu shipuga shila, akhandi akwali uwashimaayi, yuna akhandi nu wutamu wa kihuma idanda kwa maakha ishumi na gavili. [Khanji wámalile uwusi waakwe woona kivahomba avahusi]\f + \fr 8:43 \ft Amaswi aga, gakusiina mu mayandikhwa agamonga amakuulu. \f* leelo kusiina yuna wámuponiise.
\p
\v 44 Baheene uwashimaayi yula wámufwata uYeesu kunyuma, wálupyasa ulupembo lwa mutote gwakwe,\f + \fr 8:44 \fq Ulupembo lwa mutote gwakwe: \ft Avagoosi va Shiyahuudi vifwalaga umutote guna gukhandi ni membo sina siwonensa kiija, vikimusenjela uNguluvi na kivakumbusa kisitiila indaji saakwe. \xt Yimba mu litaafili lya Luvaso 15:37-41. \f* baaho wáapona uwutamu waakwe.
\v 45 UYeesu wáaposa, “Yu naani yuna wánipyasa?” Avaanu woona vakhaana. Baheene uPetulo wámujovela uYeesu wáaja, “Wee Mutwa weesu, avaanu vinshi mandu vakupiliime, khanji vakuminyiliise!”
\v 46 Leelo uYeesu wáajova, “Akwali umuunu yuna wánipyasa, kwa kiiva mukhati yangu, nikiyiwona kiija ingufu isa kiponia umuunu sanipoola.”
\v 47 Uwashimaayi yula pina wáweene kiija uYeesu wámumanya, wáaluta kuno itetema.\f + \fr 8:47 \fq Itetema: \ft Umunya wutamu wa kihuma idanda akhandi mwafu, ndeeno asikhandi iyiitikhwa kipyasa hata kihansinkhana na vanji. \xt Yimba mu litaafili lya Njowo sa Valaawi 15:25-33.\f* Wáfugama pamwandi yaakwe, wámujovela pa vaanu woona shina shamugaha amupyase uYeesu na shina shamuponia nyangu.
\v 48 UYeesu wámujovela wáaja, “Mwali wangu, wahuviilila, lulwene waapona. Ulutaje kwa wulindamafu!”
\p
\v 49 UYeesu pina wáali apilogola, wáyinsa umuunu ahumile ku nanda ya Yayilo, umuyimililaaji wa nanda iya kifuunyila. Wámujovela uYayilo, “Nilomba uleshe kimulafya uMumanyisaaji, kwa kiiva umwali waakho wáafwa.”
\v 50 Leelo uYeesu wáganaga kipulikha ago, wámujovela uYayilo wáaja, “Usikhatiilaga, nihuvililaga hela. Umwali waakho asiipone.”
\p
\v 51 UYeesu wáganaga kifikha kukhaaya kwa Yayilo, wávakhaana avaanu avanji kiyinjila lumo nu mwene, leelo vayinjila nu Petulo, uYohana, uYaakobo, uwiihe nu maayi wa muhinja yula.
\p
\v 52 Avaanu woona vina vakhandi vakwali pala, vaava vikhoola. UYeesu wávajovela wáaja, “Musikhakhoolaji! Umuhinja uyu asifwile, leelo agonile tulo hela.”
\v 53 Avaanu vala vaganile kipulikha ndeeno, vamuheshile uYeesu, kwa kiiva vakhandi vameenye kiija umuhinja yula afwile.
\p
\v 54 Leelo umwene wámukhata iliwokho umuhinja yula, wámushemeela kwa shawuti wáaja, “Mwali wangu wee, lamukha!”
\v 55 Uluhaavi luulo, umwana yula, uwuumi waakwe wamugomoshela, wáyiima. UYeesu wáajova vamupeele ishakiilya.
\v 56 Avasafi vaakwe vaswigaga mandu. Leelo uYeesu wávalajisa kiija, vasikhamutavililaga umuunu yoyoona aga gina gasenjekha.
\c 9
\s UYeesu ikivafilikha avanandeje vaakwe ishumi na vavili
\r (Mataayo 10:5-15; Maluko 6:7-13)
\p
\v 1 UYeesu wávashemeela avanandeje vaakwe ishumi na vavili. Wávapeela ingufu nu wutawulilwa uwa kigadaga amalungu, na kiponia amatamu.
\v 2 Khanji wávafilikha kiluta kikhoma uWutwa wa Nguluvi na kivaponia avatamu.
\v 3 Wávajovela wáaja, “Mu lushuulo lwenyu, musikhasumulaji shoshoona, hata nkwegu, hata mbukuli, hata shakiilya, hata ihela, hata mwenda gwa kipyanisa.
\v 4 Ilitembe lina musiyinjile, mukhalaje muumo mbakha pina muwuukha mu lijumbi ilyo.
\v 5 Leelo mu lijumbi lina avaanu vasikhavasaajisa, wuukhaji na kikungʼuuna amankundi gina gali mu nsayo sa magulu geenyu,\f + \fr 9:5 \fq Kikungʼuuna amankundi gina gali mu nsayo sa magulu geenyu: \ft Uluganulo lwakwe, aVayahuudi vinshi pina viiwuya kunyaanave, vakhandi vikungʼuuna amankundi ga nyi sina sisili sa Vayahuudi mu nsayo sa magulu gaanave, kwa kiiva vakhandi viijova kiija inyi isinji mwikho. Avanandeje va Yeesu vagahaga ndeeno, kivawonensa aVayahuudi vina vasikhaanaga imola sa Nguluvi kiija, uNguluvi ikivaaga vaafu, nda vasilambiisila, akhavahiga.\f* yive shimanyilo sha kihigwa kwa kiyikhaana iMola iNofu.”
\v 6 Baheene avanandeje vala vaaluta mu njinji viikhoma iMola iNofu, na kivaponia avatamu mu mbali soona sina vakhandi viiluta.
\s UHelode iilava ni nsengo sa Yeesu
\r (Mataayo 14:1-12; Maluko 6:14-29)
\p
\v 7 Insengo soona sina uYeesu akhandi isenga, umutwa uHelode\f + \fr 9:7 \fq UHelode: \ft Uyo asili yula yuna uwiihe wávabudaga avaana uluhaavi luna wásawaagwa uYeesu. \xt Yimba mu litaafili lya Mataayo 2.\f* akhandi ipulikha imola saakwe. Ago gamugaha kiiva nu muninu, kwa kiiva avaanu avanji vakhandi viija uYeesu yu Yohana uMutwiniaji wáfyukha kihuma kwa vina vafwile.
\v 8 Avanji vakhandi viija, “Umukuwamalago uEliya wáyinsa khanji.”\f + \fr 9:8 \ft AVayahuudi vakhandi vahepeleese kiija akhayinsa khanji umukuwamalago uEliya, ayandaale kiyinsa kwa Kilisito. \xt Yimba mu litaafili lya Malaaki 4:5-6.\f* Avanji vaajova, “Yuyuumo wa vakuwamalago ava paanyuma wáfyukha.”
\v 9 Leelo uHelode wáajova, “One namudumulaga umutwe uYohana! Lino, yu naani yuna iigaha aga gina nipulikha?” Baheene uHelode, wáava isakula mandu kitangaana nu Yeesu.
\s UYeesu ikivaliisa avaanu magana mashumi gasaanu (5,000)
\r (Mataayo 14:13-21; Maluko 6:30-44; Yohana 6:1-14)
\p
\v 10 Avanandeje vala vawuyaga kwa Yeesu, vamutavililaga goona gina vagahaga. Baheene wávatoola vaaluta ku lijumbi lina likhandi litambulwa Betisayida, kiija vave veene duguli pa luvala lwa shipata.
\v 11 Leelo, avaanu vinshi vaganaga kimanya kuna wáaluta, vamufwataga. UYeesu wávaposheela wunofu, wáyansa kivamanyisa imola isa Wutwa wa Nguluvi. Khanji wáava ikivaponia avatamu.
\p
\v 12 Pashinyiijuva, avamanyisiwa vaakwe valutile kwa Yeesu vamujovela kiija, “Uvahwese avaanu valute mu njinji na mu magunda gina gali nkholeela, kiija vasakule ifyakiilya na pa kigona, kwa kiiva panu lunyikha hela, pagaya shiinu sha kivatanga.”
\v 13 UYeesu wávajovela wáaja, “Omwe, muvapeele yuumwe ishakiilya!” Vamugomosesa, “Ose tisiina shiinu, leelo tina makhaate gasaanu ni nswi sivili hela. Pamonga tilute tigule ishakiilya, baheene shisikwilane avaanu ava woona?”
\v 14 Vakhajovile ago, kwa kiiva avaanu vina vakhandi vakwali pala, avagoosi veene vakhandi magana mashumi gasaanu (5,000). Baheene uYeesu wávajovela avamanyisiwa vaakwe wáaja, “Vakhasi avaanu mu fipuga, vave mashumi gasaanu gasaanu ndeeni.”
\v 15 Vaagaha ngaja shina wávajovela, vavakhasa pansi avaanu woona.
\v 16 Baheene uYeesu wátoola amakhaate gala gasaanu ni nswi sila sivili wáloleela kushaanya, wámuhonjesa uNguluvi. Baheene wámenyulania wávapeela avamanyisiwa vaakwe vavagavile avaanu.
\v 17 Avaanu woona vaalya, vayikuta. Avamanyisiwa vaakwe vakungaania amamenyulanie, gaamema matunduti ishumi na gavili.
\s UPetulo ikimubedela uYeesu kiija Mukulusaaji
\r (Mataayo 16:13-19; Maluko 8:27-29)
\p
\v 18 Ilijuva limonga, uYeesu na vamanyisiwa vaakwe, vakhandi lumo pa luvala lumonga ulwa shipata. UYeesu akhandi ifuunya kwa Nguluvi. Kuunyuma wávaposa avamanyisiwa vaakwe wáaja, “Avaanu viija one yuune naani?”
\v 19 Vamugomosesa vaaja, “Vamonga viija yuuwe Yohana Mutwiniaji, avanji viija yuuwe Eliya mukuwamalago. Avanji viija owe uli yuyuumo na vakuwamalago ava pawukuulu yuna wáfyukha.”
\p
\v 20 UYeesu wávaposa khanji, “Omwe mwijova one yuune naani?” UPetulo wámugomosesa wáaja, “Owe yuuwe Mukulusaaji yuna uNguluvi wátahisaaga kimufilikha.”\f + \fr 9:20 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f*
\v 21 UYeesu wávapavila na kivakhaana wáaja, vasikhamujovelaga muunu yoyoona kiija, umwene Mukulusaaji.\f + \fr 9:21 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. \f*
\s UYeesu itaviilila shina hambi iifwa na kifyukha
\r (Mataayo 16:20-28; Maluko 8:30–9:1)
\p
\v 22 UYeesu wávajovela avavanda vaakwe wáaja, “One Lusawo lwa Muunu nisakulwa kiiva na malava minshi na kikhaanwa na vakhome va Vayahuudi, avatambule avakhome na vamanyisaaji va ndaji sa Musa. Nikhabudwa, leelo ilisiku lya wutatu, nikhafyukha.”
\p
\v 23 Kuunyuma, uYeesu wávajovela woona wáaja, “Umuunu yoyoona nda isakula kinifwata one, aleshe gina agadobweshe, ayihumye anifwate shila lisiku hata nda yive kiifwa.\f + \fr 9:23 \ft Kwa Shiyunaani yiyandiikhwe, \fqa Umuunu yoyoona yuna isakula kinifwata ayikhaanaje yumwene, asumulaje umusalaaba gwakwe wiila na kinifwata one.\f*
\v 24 Kwa kiiva umuunu yoyoona yuna isakula kiwusaajila uwuumi waakwe, uyo asiwuyase, leelo umuunu yuna ikiwuyasa uwuumi waakwe kwa kiiva ya one, uyo asiwupate.
\v 25 Wuli, umuunu akwiliile kipata lutono lushi kwa kiwupata uwusi woona wa nyi, na kiwuyasa uwuumi wa shiluta?
\v 26 Umuunu yoyoona yuna ikiniwonela nsoni one na mamanyiso gangu, na yuune yuna nili Lusawo lwa Muunu, pina nikhava niyinsa mu wutupikho wangu, nu wa Daada lumo na vamalayikha vaakwe, nikhamuwonela nsoni umuunu uyo.
\v 27 Shiyooli nikivajovela kiija, avamonga vina vakwali panu, vasikhafwa mbakha pina vakhawaaga uWutwa wa Nguluvi.”
\s UYeesu ihambukha umuvili
\r (Mataayo 17:1-8; Maluko 9:2-8)
\p
\v 28 Pina sashilile ngaja nsiku munaana kihuma ajove injowo iso, uYeesu wávatoola uPetulo, uYohana nu Yaakobo, wátaana na woope ku shidunda kifuunya.
\v 29 Pina ifuunya, wáhambukha uweeni, amenda gaakwe gaava mavalafu gingʼaala mandu.
\v 30-31 Uluhaavi luulo, vatwiwukha vagoosi vavili vingʼaala mu wutupikho wa Nguluvi. Avagoosi awo vakhandi vava Musa nu Eliya,\f + \fr 9:30-31 \fq Musa nu Eliya: \ft Awo vakhandi vakuwamalago avakhome. UMusa wávalongosaaga aVaisilaheli kihuma ku Misili, kiluta ku nyi ya Isilaheli. UEliya akhandi ihuviililwa kiija, akhatina mu nyi pina asinayinse uMesiya.\f* vakhandi vilogola nu Yeesu. Vakhandi vilogola nu mwene shina hambi iimala gina uNguluvi akhandi agulumiile, imola isa kiifwa kula ku Yelusalemu.
\p
\v 32 UPetulo na vayine vakhandi vagonile utulo. Leelo pina vilamukha, vakhamwajile uYeesu ingʼaala. Khanji vakhavaajile avagoosi vavili vayiimile lumo nu mwene.
\v 33 Avaanu vala vavili pina vakhandi viwuukha, uPetulo wámujovela uYeesu wáaja, “Wee Mutwa, lunofu ose tive tiikhala bahanu. Lino tisenje ingono sitatu. Yimo yive yaakho, yimonga ya Musa, iyinji yive ya Eliya.” UPetulo asikhamanyile iijova shishi.
\p
\v 34 UPetulo pina iijova injowo iso, lyayinsa ilifunde lyavagubikha. Apo vatiila mandu.
\v 35 Ishawuti yapuliisikha kihuma mu lifunde yiija, “Uyu yumwene Lusawo lwangu yuna nimubagwile, mumupulisaaje!”
\v 36 Ishawuti iyo pina yasisimaga kipuliisikha, uYeesu wáwonekha ali mwene duguli. Ago goona gina vagaagaga apo avamanyisiwa vaakwe, kusiina muunu yuna vamutavililaga mu nsiku iso.
\s UYeesu ikimuponia umudiimi umunya lilungu
\r (Mataayo 17:14-18; Maluko 9:14-27)
\p
\v 37 Ilijuva lya wuvili, uYeesu na vamanyisiwa vala vatatu pina viyiikha kihuma ku shidunda, vatangaana ni shipuga sha vaanu vinshi.
\v 38 Kihuma mu shipuga shila umuunu yumonga wákhosiise mandu ishawuti wáaja, “Wee Mumanyisaaji, nikikulomba umutanje umwanangu, kwa kiiva ninawo yuuyu hela.
\v 39 Ililungu ilyo, pina liiva likimukhata, baaho ilyova ilyowo mandu. Khanji likimudegensa na kimugwisa pansi iiva ngaja munya malibisi, kuno ilimfulu likimuhuma mu mulomo. Ililungu ilyo lisikimuleshela nyangu likiyitenekha kimulafya mandu.
\v 40 Navalomba avamanyisiwa vaakho kiija validaje, leelo vagombola.”
\v 41 UYeesu wávayankha wáaja, “Omwe vaanu va shisafi ishi muna musikinihuviilila! Wuli, nisiikhale noomwe mbakha payooli? Nisivagugumile omwe mbakha payooli? Muleeta umwanaakho panu.”
\p
\v 42 Umwana yula pina iiluta, ililungu lila lyamugwisa pansi, lyamudegensa. Baheene uYeesu wálikhajila, wámuponia umwana yula, wámugomosa kwa wiihe.
\v 43 Avaanu woona pina vasaagaga ingufu inkhome sa Nguluvi ngaja shina sishwali, vaswigaga mandu.
\s UYeesu itaviilila khanji isa kiifwa umwene
\r (Mataayo 17:22-23; Maluko 9:30-32)
\p Avaanu vala pina viswigaga goona gina akhandi isenga uYeesu, wávajovela avamanyisiwa vaakwe wáaja,
\v 44 “Pulisaaji wunofu gina nisakula kivajovela! One Lusawo lwa Muunu, nisidoolelwe na kitawulwa ku valugu.”
\v 45 Leelo avamanyisiwa vaakwe, vasamanyaga uluganulo lwa gala gina akhandi iijova, kwa kiiva vakhandi vafihiilwe, kiija valeshe kigamanya. Woope vaava vitiila kimuposa.
\s Yu naani yuna mukhome mu Wutwa wa Nguluvi
\r (Mataayo 18:1-5; Maluko 9:33-37)
\p
\v 46 Avamanyisiwa va Yeesu vayansa kikhaanania kiija yu naani yuna mukhome mu veene.
\v 47 UYeesu wáamanya amahiiva gaanave. Baheene wámutoola umwana umunangʼana, wámuvejeesa nkholeela nu mwene,
\v 48 wávajovela wáaja, “Umuunu yuna ikimusaajisa umwana umunangʼana ngaja uyu kwa litaawa lyangu, iiva ikinisaajisa one. Khanji yuna ikinisaajisa one, iiva ikimusaajisa yuna wánifilikha one. Kwa kiiva yuna mudoodo ku omwe woona, uyo yu mukhome.”
\s Umuunu yuna asili mulugu weesu ali lubali lwesu
\r (Maluko 9:38-40)
\p
\v 49 UYohana wámujovela uYeesu wáaja, “Wee Mutwa, tamwaga umuunu yumonga ikigadaga amalungu kwa litaawa lyakho, leelo ose tamukhaana, kiiva asili mumanyisiwa waakho lumo noose.”
\v 50 UYeesu wámugomosesa wáaja, “Musikhamukhaanaji, kwa kiiva umuunu yoyoona yuna asili mulugu weenyu, uyo ali lubali lwenyu.”
\s AVasamaliya vamonga vikhaana kimuyanushila uYeesu
\p
\v 51 Insiku sa Yeesu isa kiluta kushaanya pina saali nkholeela, umwene wálamwile kiluta ku Yelusalemu.
\v 52 Baheene wávafilikha avaanu valongole ku lujinji lwa Vasamaliya kiija, vamunosese uluvala ulwa kifishila.
\v 53 Leelo avaanu va kula vakhaana kimuyanushila, kwa kiiva akhandi iiluta ku Yelusalemu.\f + \fr 9:53 \ft AVayahuudi na Vasamaliya vakhandi vasipulinkhana uluvala lwa kiluta kimufuunya Nguluvi. AVayahuudi vahiivaga kiija ku Yelusalemu kukwene kuna kusakulwa kimufuunya uNguluvi. Leelo, aVasamaliya vahiivaga kiija ku shidunda shina shikhandi shitambulwa Gelisimu kukwene kuna kusakulwa kimufuunya uNguluvi. \xt Yimba mu litaafili lya Yohana 4:20-24.\f*
\v 54 Avamanyisiwa vaakwe, uYaakobo nu Yohana, vaganaga kilyaga ilyo vaaja, “Wee Mutwa weesu, wisakula tilajise umooto guyiishe kihuma kushaanya guvanyaanye, [ngaja uEliya shina wágahile]?”\f + \fr 9:54 \ft Amaswi aga, gakusiina mu mayandikhwa agamonga amakuulu. \xt Yimba mu litaafili lya 2 Vatwa 1:9-16.\f*
\v 55 Leelo uYeesu wávasetushila, wávakhajila. [Wáajova, “Musimeenye kiija omwe muli vaanu va wuli wuli, kwa kiiva uLusawo lwa Muunu asikhayinsile kibuda, leelo akhayinsile kivakulusa avaanu.”]\f + \fr 9:55 \ft Amaswi aga, gakusiina mu mayandikhwa agamonga amakuulu. \f*
\v 56 Vawuukha vaaluta ku lujinji ulunji.
\s Amaswi gina gisakulwa kwa vina vikimufwata uYeesu
\r (Mataayo 8:19-22)
\p
\v 57 UYeesu na vamanyisiwa vaakwe pina vakhandi mu nsila vishuula, umuunu yumonga wámujovela uYeesu wáaja, “Nisikufwate kokoona kuna hambi wiiluta!”
\v 58 UYeesu wáaja, “Insheve sina malindi, inyuni sina fiwanso, leelo one Lusawo lwa Muunu, nimungaya litembe.”\fig |bk00051c.jpg|col|||Insheve|9:58\fig*
\p
\v 59 UYeesu wámujovela umuunu uyunji, wáaja, “Unifwataje!” Umuunu yula wáajova, “Wee Mutwa, unitawule tangusiina niwuye kukhaaya, nimuhepelese uwiheesu mbakha afwe nimusiile.”
\v 60 UYeesu wámuyankha wáaja, “Valekha vina vafwile vavasiile vina vafwile vaanave. Leelo owe, ulute kikhoma imola sa Wutwa wa Nguluvi.”
\p
\v 61 Woope uyunji wámujovela uYeesu wáaja, “Wee Mutwa, nisikufwate. Lino unitawule tangusiina nilute nivahwese ava kukhaaya.”
\v 62 UYeesu wámujovela wáaja, “Umuunu yoyoona, yuna wáyansa kilima ni ngʼombe, nda aseetushe aloleele kunyuma, uyo asifwaya kiiva muvanda wa Wutwa wa Nguluvi.”\fig Farming with the yoke|lb00018c.jpg|col|9:61-62|Horace Knowles and Louise Bass, The British and Foreign Bible Society, 1994|Kilima ni ngʼombe|9:62\fig*
\c 10
\s UYeesu ikivafilikha avamanyisiwa mashumi fungati na vavili
\p
\v 1 Kuunyuma, uMutwa uYeesu wáhagulaga avamanyisiwa avanji mashumi fungati na vavili. Baheene wávafilikha vavili vavili, valongole kiluta mu majumbi ni mbali soona sina akhandi agulumiile kiluta.
\v 2 UYeesu wávajovela wáaja, “Mu mugunda muna nkungulo nkhome, leelo avakungulaaji vasheefu. Lino, mufuunyaje kwa Nguluvi umunya mugunda, avafilishe avakungulaaji.
\v 3 Lino mulute, leelo mumanyaje wunofu kiija, nikivafilikha ngaja nyana nkholo sina sijenda paakhati naakhati ya mbwawa!
\v 4 Musikhasumulaji ihela, wala mbukuli, wala ndaatu sa kiyanunkhania. Pina muhunjila avaanu mu nsila, muleshe kihunjila kwa luhaavi lutali.
\p
\v 5 “Pina muhuluta mu nanda ya muunu, yansaaji kihunjila mwijova, ‘UNguluvi avapeele uwulindamafu mukhati muno.’
\v 6 Umunya khaaya nda ikivayanushila kwa wulindamafu, apo ikhaaya iyo yisiive nu wulindamafu. Leelo, umunya khaaya nda asikivayanushila kwa wulindamafu, apo uNguluvi asimuyimiilila.
\v 7 Musikhaheganisaaji. Leelo, ilitembe pina vikivayanushila mukhalaje muumo na kiilya ishakiilya shina vikivapeela. Kwa kiiva umusenga nsengo isakulwa kitanjilisiwa fyona fina isakula.
\p
\v 8 “Nda muhulute mu lijumbi lyolyona, avakhaaya nda vavayanushile kwa wushendeefu, liisaji ishakiilya shoshoona shina vikivapeela.
\v 9 Avatamu vina vakwali mu lijumbi ilyo, vaponiaji. Vajovelaji kiija, ‘UWutwa wa Nguluvi wahejeela kunyeenyu.’
\v 10 Leelo, pina muhuluta mu lijumbi, nda vasavasaajisa, pina mwishila mu nsila saanave, jovaji,
\v 11 ‘Amankundi ga mu lijumbi lyenyu gina gali mu nsayo sa magulu geesu, tikigakungʼuuna, baheene wuve wubedelo kunyeenyu. Khanji, mumanyaje kiija uWutwa wa Nguluvi wahejeela kunyeenyu!’
\v 12 Lino, nikivajovela kiija mu lisiku ilya kihigwa inyi, yikhava lupeefu kwa vaanu va lijumbi lya Sodoma\f + \fr 10:12 \fq Sodoma: \ft Ilijumbi ili likhandi lina wunansi mandu mu luhaavi lwa Lufingo uLukuulu. \xt Yimba mu litaafili lya Shiyanso 19:1-29\xt*. Yiwonensa kiija, kikhaana lino iMola iNofu iya Nguluvi, kukhava na malava makhome mandu kishila amalava gina vapatile pa luhaavi lula ulwa pamwandi.\f* kipona kihigwa kulikho ilijumbi ilyo!
\s UYeesu ipavila amajumbi gina gakhaanaga kimuhuviilila
\r (Mataayo 11:20-24)
\p
\v 13 “Aka! Omwe vaanu va lijumbi lya Kolasiini, noomwe muna muli va lijumbi lya Betisayida! Kiiva, amabikha gina nagasengaga kunyeenyu, gaali gave gasenjeeshe mu lijumbi lya Tiilo ni Sidoni,\f + \fr 10:13 \fq Tiilo ni Sidoni: \ft Avaanu ava majumbi aga vasikhandi Vayahuudi. Khanji aVayahuudi vakhandi vikivajova avaanu awo kiija vanansi mandu.\f* avaanu va mu majumbi ago vaali viwonensa kilambiisila kwa kifwala amagunila na kiyipakha amafuliikho.
\v 14 Lino, nikivajovela kiija mu lisiku ilya kihigwa inyi, yikhava lupeefu kwa vaanu ava ku Tiilo na ku Sidoni kipona kihigwa kulikho omwe!
\v 15 Na yuumwe muna muli vaanu va ku Kapelinawumu, muhiiva kiija mukhafikha kushaanya kwa Nguluvi? Ndaali, yisikhava ndeeno! Leelo mukhataagwa pansi ku wusimu na kilafisiwa.”
\p
\v 16 Baheene uYeesu wávajovela avamanyisiwa vaakwe wáaja, “Umuunu yuna ikivapuliisa omwe, asiive ikinipuliisa one, yuna ikivakhaana omwe, asiive ikinikhaana one. Khanji yuna ikinikhaana one, iiva ikimukhaana yuna wánifilikha one.”
\s Ilimwemwe lya vamanyisiwa va Yeesu
\p
\v 17 Kuunyuma, avamanyisiwa va Yeesu mashumi fungati na vavili vaawuya vashendeevile. Vamujovela uYeesu vaaja, “Mutwa, amalungu pina tikigadaga kwa litaawa lyakho, gikitutiila!”
\v 18 UYeesu wávajovela wáaja, “Nikhandi nikimwaga uShetaani iigwa ngaja lumuli lwa noonya kihuma kushaanya.\f + \fr 10:18 \ft UShetaani wádagwagwa kihuma kushaanya kwa Nguluvi. \xt Yimba mu litaafili lya Isaaya 14:12.\f*
\v 19 Loleeli, navapeela ingufu isa kimumena umulugu mu goona. Kwa ngufu iso mukhakhanya injokha ni nje, khanji kusiina shiinu sha kivatesa.
\v 20 Leelo, hata nda mushendeeva kwa kiiva amalungu gikivatiila, musikhashendeevaji kwa ilyo lyene. Shendeevaji kwa kiiva uNguluvi agayandiishe amataawa geenyu kushaanya muve vaanu vaakwe.”
\s Ilimwemwe lya Yeesu
\r (Mataayo 11:25-27; 13:16-17)
\p
\v 21 Uluhaavi luulo, uNumbula uMunofu wámupeela uYeesu ilimwemwe mandu wáajova, “Wee Daada, wee Mutwa wa kushaanya na mu nyi iyi. Nikikuhonjesa kwa kiiva amaswi aga, wavafihaga avaanu avanya luhala na vina vayimbiile, leelo wavawonensa avaanu vina vikiyiyiisa ngaja vanangʼana. Eena Daada, ndeeno shilushwali shina uganile.”
\v 22 Wáajova khanji, “UDaada anipeelile goona. Kusiina umuunu yuna amumeenye uLusawo, leelo uDaada mwene duguli. Khanji, kusiina umuunu yuna amumeenye uDaada, leelo uLusawo mwene duguli nu muunu yoyoona yuna uLusawo isakula kimuwonensa.”
\p
\v 23 Baheene uYeesu wávasetushila avamanyisiwa vaakwe wávajovela wáaja, “Shiba omwe vaanu muna mukigaaga aga!
\v 24 Nikivajovela kiija, vakhandi vakwali avakuwamalago vinshi na vatwa vina vakhandi visakula kigaaga gina mukigaaga omwe, leelo vasikhagaajile. Khanji vakhandi vidobokha kipulikha gina mwipulikha omwe, leelo vasikhagapuliishe.”
\s Ishihwano sha Musamaliya umunofu
\p
\v 25 Baaho, umumanyisaaji yumonga wa ndaji sa Musa, wáyiima kimuposa uYeesu kwa kimujela wáaja, “Wee Mumanyisaaji, nigahe shishi, baheene nipate uwuumi wa shiluta?”
\v 26 UYeesu wámugomosesa wáaja, “Indaji sa Musa siijova wuli? Usimeenye?”
\v 27 Wámugomosesa wáaja, “Umuganaje uMutwa uNguluvi waakho kwa numbula yaakho yoona, kwa mahiiva gaakho goona, kwa ngufu saakho soona na kwa luhala lwakho loona.\f + \fr 10:27 \xt Yimba mu litaafili lya Luuju lwa Ndaji 6:5.\f* Khanji umuganaje umuyaago ngaja shina uyiganile yuuwe.”\f + \fr 10:27 \xt Yimba mu litaafili lya Njowo sa Valaawi 19:18.\f*
\v 28 UYeesu wáajova, “Wayankha wunofu! Ugahaje shiisho ndeeno, apo ukhava nu wuumi wa shiluta.”
\p
\v 29 Leelo, umumanyisaaji wa ndaji yula, akhandi isakula kiyiwona kiija mugolofu, wámuposa khanji uYeesu wáaja, “Lino, umuyangu yu naani?”
\v 30 UYeesu wámugomosesa wáaja, “Akhandi akwali umuunu yumonga, wáyiishile kihuma ku Yelusalemu, iiluta ku lijumbi lya Yeliko. Mu nsila, vamuyalushila avapokhaaji, vamuyaawula amenda, vamutova mandu, vamulekha asiliishe.
\v 31 Umutambule yumonga akhandi iishila mu nsila yiyila, wáganaga kimwaga umuunu yula wáashila kulubali.\fig |CN01747C.jpg|col|||Umutambule ikimushila umuunu yuna ayalushiilwe|10:31\fig*
\v 32 Khanji uMulaawi,\f + \fr 10:32 \fq UMulaawi: \ft AValaawi vakhandi vavanda va Nguluvi, vina vakhandi visenga mu nanda imbaagule iya kifuunyila, khanji vakhandi shimyanja sha Vaisilaheli. \xt Yimba mu litaafili lya Luvaso 3:1-13.\f* wáganile kifikha pala wámwaga umuunu yula, woope wáashila kulubali.
\v 33 Kuunyuma wáyinsa uMusamaliya\f + \fr 10:33 \fq UMusamaliya: \ft AVayahuudi vakhandi vikivasala aVasamaliya, kwa kiiva vakhandi vifuunya kwa Nguluvi kwa nsila sina sisiyiitikhwa. Khanji, aVayahuudi vakhandi vikivaaga aVasamaliya ngaja vapagani. Lino, avaanu kihuma mu fimyanja fivili ifi, vasikhandi vipulinkhana. \f* yumonga, yuna akhandi ishuula kishilila insila yiyila. Wáganile kimwaga umuunu yula, wámusungupilaga,
\v 34 wámuvejeela, wámususuuta idivaayi na mafuta mu nyeeya saakwe kwa kiiva ya kimuponia, wámupinya inyeeya. Wámutaania pashaanya pa dogovi yaakwe, wámutwala mu litembe lya vahensa, wáava ikimusunga.
\p
\v 35 “Pina kwasha, wáahumya ihela isa mahombo ga nsiku sivili,\f + \fr 10:35 \fq Ihela isa mahombo ga nsiku sivili: \ft Kwa Shiyunaani yiyandiikhwe, \fqa dinaali sivili\fqa*. \f* wámupeela umunya litembe lila, baheene wámujovela wáaja, ‘Mutamyaga umuunu uyu. Ihela isi nda sisile, na uhumye isinji kwa kiiva ya kimusunga, pina naatina, nikhakugomosesa.’ ”
\v 36 Baheene uYeesu wámuposa umumanyisaaji wa ndaji sa Musa yula wáaja, “Lino! Mu vatatu ava, yu naani yuna wihiiva kiija muyine wa shiyooli wa yuna wáyalushilwagwa na valugu?”
\v 37 Wámugomosesa wáaja, “Umuunu yuna wámusungupilaga.” UYeesu wámujovela wáaja, “Lino na yuuwe lutaga ugahe shiisho ndeeno!”
\s UMaliya ipuliisa amamanyiso ga Yeesu
\p
\v 38 UYeesu na vamanyisiwa vaakwe pina vakhandi mu nsila viiluta ku Yelusalemu, vaafikha mu lujinji lumonga. Uwashimaayi yumonga, yuna akhandi itambulwa Malita, wámusaajisa uYeesu mu litembe lyakwe.
\v 39 UMalita akhandi nu munangʼana waakwe yuna akhandi itambulwa Maliya. Uluhaavi ulo, uMaliya wákhalaga pansi pa magulu ga Yeesu, ipuliisa amamanyiso gaakwe.
\v 40 Leelo uMalita wáava iilava ni nsengo nyinshi isa kimuyandaalila uYeesu. Baheene wámujovela uYeesu wáaja, “Wee Mutwa, usiiwona luvi umunangʼana wangu pina anilesheele nisenga yuune? Lino mujovela anitanjilise!”
\p
\v 41 UMutwa wámugomosesa wáaja, “Wee Malita, Malita! Owe wiilava ni nsengo nyinshi!
\v 42 Leelo, shisakulwa ishiinu shimo ishinofu, shisheene shina uMaliya ahagwile, kusiina umuunu yuna akwiliile kishiwuusa kunyaakwe!”
\c 11
\s Amamanyiso ga kimufuunya uNguluvi
\r (Mataayo 6:9-13; 7:7-11)
\p
\v 1 Ilijuva limonga, uYeesu akhandi uluvala lumonga ifuunya kwa Nguluvi. Wáganaga kimala kifuunya, umumanyisiwa waakwe yumonga wáajova, “Wee Mutwa, utumanyise kifuunya kwa Nguluvi, ngaja uYohana shina wávamanyisaaga avamanyisiwa vaakwe.”
\v 2 UYeesu wávajovela wáaja, “Pina mufuunya kwa Nguluvi, fuunyaji ndeeni,
\b
\q ‘Owe Wiheesu [yuna uli kushaanya]\f + \fr 11:2 \ft Amaswi aga, gakusiina mu mayandikhwa agamonga amakuulu. \f*
\q ilitaawa lyakho litunwajwe.
\q UWutwa waakho, wuyinse.
\q [Shina widobokha, gasenjeshe pa nyi apa,
\q ngaja shina gisenjekha ukho kushaanya.]\f + \fr 11:2 \ft Amaswi aga, gakusiina mu mayandikhwa agamonga amakuulu. \f*
\q
\v 3 Utupeelaje wiila ishakiilya sheesu.
\q
\v 4 Utusaajile uwunansi weesu,
\q ngaja na yuuse shina tikivasaajila woona vina vikitunanjila.
\q Usikhatuviikhaga mu majelo.
\q [Leelo utukuluse kwa Munansi yula.]\f + \fr 11:4 \ft Amaswi aga, gakusiina mu mayandikhwa agamonga amakuulu. \f*’ ”
\s Kifuunya kugaya kikhatala
\p
\v 5 Baheene wávajovela wáaja, “Tijove umuunu yumonga munyeenyu nda iiluta kwa mumanyi waakwe paashilo sha paakhati, ikimujovela, ‘Owe mumanyi wangu, nilomba unikhopele amakhaate gatatu.
\v 6 Kwa kiiva, umumanyi wangu wáyinsa kunyangu ahumile mu lushuulo, leelo one nigaya shakiilya sha kimupeela.’
\v 7 Nayu mumanyi uyo ikimugomosesa iija, ‘Uleshe kinilafya! One shi nadinda umulyango! Khanji one na vanangu tigonile. Nisikwiliile kilamukha nikupeele shoshoona!’
\v 8 Umuunu uyo nda ayiteneshe kilomba, shiyooli nikivajovela, umumanyi waakwe asilamushe na kimupeela fina isakula. Yisili kiija kwa kiiva mumanyi waakwe, leelo kwa kiiva asidobokha kiyegulwa pa vaanu.
\p
\v 9 “Lino nikivajovela, mulombaje musipeelwe, sakulaji musifyaje, hodesaaji musidindulilwe.
\v 10 Kiiva, umuunu yoyoona yuna ilomba, ipeelwa, yuna isakula, ikifyaga. Woope yuna ihoodesa, idindulilwa.
\v 11 Wuli, yu naani kunyeenyu, umwanaakwe nda amulombe inswi, ikimupeela injokha?
\v 12 Awu nda ilomba ilikhankha, ikimupeela inje?\fig |bk00058c.jpg|col|||Inje|11:12\fig*
\v 13 Nda omwe muna muli vanansi, mumeenye kivapeela avaneenyu ifiinu ifinofu, lino, wuli uWiheenyu uwa kushaanya asikhagaha wunofu mandu, kivapeela uNumbula uMunofu vina vikimulomba?”
\s UYeesu nu Belisebuli
\r (Mataayo 12:22-30; Maluko 3:20-27)
\p
\v 14 Ilijuva limonga, uYeesu akhandi ikilidaga ililungu kwa muunu yumonga. Ililungu ilyo lyamugahaga umuunu uyo kiiva mbwibwi. Pina lyamuhumile, umuunu yula wáyansa kilogola. Avaanu vina vakhandi vakwali pala, vaswigaga mandu.
\v 15 Leelo avanji mu veene vajovaga, “Ikigadaga amalungu kwa ngufu sa Belisebuli,\f + \fr 11:15 \fq Belisebuli: \ft Litaawa ilinji lya Shetaani yuna mukhome wa malungu goona.\f* umukhome wa malungu!”
\v 16 Avanji vaava vikimujela uYeesu, kiija avawonense ishimanyilo kiwonensa kiija afiliikhwe nu Nguluvi.
\v 17 Leelo uYeesu wágamanya amahiiva gaanave. Baheene wávajovela wáaja, “Avaanu va wutwa wumo nda vatovane, uwutwa uwo wunanjikha. Hata mu litembe shiisho ndeeno, nda vanangane, ilitembe linanjikha.
\v 18 Shilushwali, nayu Shetaani nda ikigadaga amalungu kwa vaanu, apo uwutemi waakwe wukhava waasila. Nilogola ilyo kwa kiiva mwijova nikigadaga amalungu kwa ngufu sa Belisebuli.
\v 19 Lino! One nda nikigadaga amalungu ago kwa ngufu sa Belisebuli, avamanyisiwa veenyu vikigadaga kwa ngufu sa naani? Mu ilyo, avamanyisiwa veenyu vakhavahiga omwe.
\v 20 Leelo one, nda nikigadaga amalungu kwa ngufu sa Nguluvi, lino uWutwa wa Nguluvi shi waafikha kunyeenyu!
\p
\v 21 “Umuunu umunya ngufu, ave ni malala iyangalila ilitembe lyakwe, akwasiina umunya kitoola ifiinu fyakwe.
\v 22 Leelo umunya ngufu kishila umwene, nda ayinse amuyalushile amumene, apo asimuposhe imalala saakwe soona sina akhandi asihuviliile. Khanji asitoole ifiinu fyona fina fikwali mu litembe na kivagavila avanji.
\v 23 Umuunu yoyoona yuna asili lubali lwangu, uyo mulugu wangu. Khanji yuna asikungaania lumo noone, asiive ipalankhania.”
\s Amamanyiso ulwa malungu
\r (Mataayo 12:43-45)
\p
\v 24 UYeesu wáyitenekha kijova, “Ililungu pina limuhumile umuunu, liiluta ku luvanda kisakula uluvala lwa kituuya. Nda lisipaajile, apo baheene lisiijove, ‘Nisiitine kukula ku nanda yangu kuna nahumaga.’
\v 25 Nda litine, lipaaje pali mwasi, pafyajiilwe, khanji panosiiwe wunofu.
\v 26 Apo baheene liiluta kigatoola amalungu aganji fungati, amavi kishila ilyene. Baheene gihuluta mwa muunu uyo, giikhala. Apo umuunu uyo iiva mutamu mandu, kishila ulwamwandi.”
\s Avaanu vina vayimiliilwe
\p
\v 27 UYeesu pina akhandi ilogola ilyo, uwashimaayi yumonga mu shipuga shila, wákhoosa ishawuti wáaja, “Shiba yuna wákusavaga na kikuyonsa!”
\v 28 UYeesu wálogola wáaja, “Shiyooli, leelo shiba mandu vina vikinipulikha na kiliyinatila iLiswi lya Nguluvi!”
\s Avaanu visakula uYeesu avawonense ishimanyilo
\r (Mataayo 12:38-42)
\p
\v 29 Avaanu pina vakhandi vapiyonjelela kikungaana, uYeesu wáajova, “Avaanu va shisafi ishi vanansi, visakula ishimanyilo. Nisikhavawonensa shimanyilo shoshoona shila, leelo shimanyilo shimo hela shina musishaaje, ngaja shila isha mukuwamalago uYoona.
\v 30 Kwa kiiva, ngaja uYoona shina akhandi shimanyilo kwa vaanu va mu lijumbi lya Ninaawi, shilushwali, one Lusawo lwa Muunu, nisiive shimanyilo kwa vaanu va shisafi ishi.
\p
\v 31 “Mu lisiku ilya kihigwa inyi, umutwa umushimaayi uwa ku Seba uwa mbamba sa kunyagamo akhayiima kivahiga omwe vaanu va shisafi ishi kiija muli vanansi. Umwene wáshuulile kihuma ku nyi ya kutali, wáyinsa kipulikha amaswi ga wumanyi wa Selemaani.\f + \fr 11:31 \fq Selemaani: \ft Uyo akhandi mutwa wa nyi ya Isilaheli yuna imanyikhaga kiiva nu wumanyi wukhome. \xt Yimba mu litaafili lya 1 Vatwa 10:1-10; 2 Njowo sa Luhaavi 9:1-12.\f* Lino, apa akwali umukhome kishila uSelemaani leelo omwe mukhaana kimupuliisa!
\v 32 Khanji mu lisiku ilya kihigwa inyi, avaanu ava ku Ninaawi, woope vakhayiima kivataviilila omwe vaanu va shisafi ishi kiija muli vanansi. Kwa kiiva uYoona pina akhandi iikhoma iLiswi lya Nguluvi kunyaanave, valambisilaga uwunansi waanave.\f + \fr 11:32 \xt Yimba mu litaafili lya Yoona 3:5.\f* Lino, apa akwali umukhome kishila uYoona, leelo omwe mukhaana kilambiisila!
\s Ulumuli lwa muvili
\r (Mataayo 5:15; 6:22-23)
\p
\v 33 “Kusiina umuunu yuna iveesa ulumuli, na kiviikha pina patyejile awu kigubikha ni shigaana. Leelo, iviikha pa liwumbila, baheene avaanu pina vihuluta, valwaje ulumuli lwakwe.
\v 34 Ameeho gaakho ngaja lumuli luna lumulikha umuvili gwakho. Ameeho gaakho nda manofu, baheene umuvili gwakho goona gwiva mu wuvalafu. Leelo ameeho gaakho nda mavi, umuvili gwakho gwiva mu nshiisi.
\v 35 Lino, loleela wunofu uwuvalafu wuna wihiiva kiija wuli mukhati yaakho, yisili nshiisi!
\v 36 Umuvili gwakho goona nda gukhava mu wuvalafu, gwiva gugaya nshiisi uluvala lumonga, apo umuvili goona gwiva muvalafu, ngaja lumuli pina lukikumulishila.”
\s Ilipavilo lya Yeesu kwa Vafalisaayo
\r (Mataayo 23:1-36; Maluko 12:38-40)
\p
\v 37 UYeesu pina wámalile kilogola injowo iso, uMufalisaayo yumonga wámushemeela alute kiilya kunyaakwe. Baheene uYeesu wáaluta, wáhuluta wáakhala kiilya ishakiilya.
\v 38 UMufalisaayo yula, pina wáweene uYeesu iilya asiyiyoojile amawokho mu ngʼoma saanave,\f + \fr 11:38 \fq Iilya asiyiyoojile amawokho mu ngʼoma saanave: \ft AVafalisaayo vijovaga, umuunu nda apyase ishakiilya asiyiyoojile amawokho na kifuunya tangusiina, ishakiilya isho shiiva shashafukha, ndeeno shikimugaha yuna iilya ave mushaafu. AVafalisaayo vaswigaga, kwa kiiva uYeesu asikhatunile kishafukha kwa vamanyisiwa vaakwe.\f* wáswigaga mandu.
\v 39 Baheene uMutwa wámujovela wáaja, “Omwe Vafalisaayo, mukiyiwona vagolofu pina muyoosa kunja ikhoomasi ni sahani, leelo mukhati mu numbula seenyu mumemile uwupokhaaji nu wunansi.
\v 40 Omwe muli vayasu! UNguluvi yuna wáwumbaga kunja, asili yuna wáwumbaga mukhati?
\v 41 Muvatangaje avapiina kwa numbula seenyu soona, apo fyona fisiive fivalasiiwe kunyeenyu.
\p
\v 42 “Aka omwe Vafalisaayo! Kwa kiiva musiituna kivagahila avanji wunofu na kimugana uNguluvi. Mukimuhumisa uNguluvi ishipuga shimo, mu fipuga ishumi hata ifiinu fidoodo ngaja imboga ni fitendelelo fya shakiilya. Musakulwa kivagahila avanji wunofu na kimudobokha uNguluvi, lumo na kihumya ishipuga shimo, mu fipuga ishumi.
\v 43 Aka omwe Vafalisaayo! Kwa kiiva mu nanda isa kifuunyila musakula kikhala mu fitengo ifya vatiilwa ifya kumwandi. Khanji, musakula avaanu vavahunjilaje pa munaada ngaja vatiilwa.
\v 44 Aka kunyeenyu! Kwa kiiva muhwanana na majooja gina gangaya shimanyilo, na vaanu vijenda pashaanya kusiina kimanya.”\f + \fr 11:44 \ft Kwa Vayahuudi yikhandi mwikho kijenda pashaanya ya majooja, umuunu nda agahe ndeeno, iiva mwafu. Mu shihwano ishi uYeesu ikivahwananisa aVafalisaayo ngaja majooja gina gangaya shimanyilo, viwonekha ngaja vagolofu leelo mu numbula saanave vaafu. Kiiva ngaja Vafalisaayo kukivagaha avaanu vave vaafu.\f*
\p
\v 45 Umumanyisaaji yumonga wa ndaji sa Musa wámujovela uYeesu wáaja, “Mumanyisaaji, pina wiijova ago, ukitujova wuvi na yuuse vina tili vamanyisaaji va ndaji sa Musa.”
\v 46 UYeesu wámugomosesa wáaja, “Na yuumwe muna muli vamanyisaaji va ndaji sa Musa, aka! Kwa kiiva, mukivatwikha avaanu amasigo amafuno gina gasisumulikha. Na yuumwe musikivatanjilisa kisumula hata kijesa kwa ludole!
\p
\v 47 “Aka omwe! Kwa kiiva musenga amajooja ga vakuwamalago vala, vina avambuyeenyu vavabudaga!
\v 48 Apo muwonensa kiija, mukundana na gina avambuyeenyu vagasengaga. Kwa kiiva aveene vavabudaga avakuwamalago, khanji omwe, musenga amajooja gaanave!
\p
\v 49 “Lulwene uNguluvi mu wumanyi waakwe wájovile ndeeni, ‘Nikivafilikha avakuwamalago na vanandeje kuveene, leelo avanji vakhavabuda, avanji vakhavalafya.’
\v 50 Lino, avaanu va shisafi ishi vakhahigwa kwa kiiva ya vakuwamalago woona vina vabudwagwa, kihuma pashiyanso sha nyi,
\v 51 pina wábudwagwa uAbeli, mbakha pina iibudwa uSakaliya.\f + \fr 11:51 \ft Mu lugoto ulwa Mayandikhwa aManofu ga Vayahuudi, yuna wábudwagwa tangusiina, akhandi yu Abeli, na yuna wábudwagwa kuwudugo, akhandi yu mukuwamalago uSakaliya. \xt Yimba mu litaafili lya Shiyanso 4:8; 2 Njowo sa Luhaavi 24:20-22.\f* Uyu uSakaliya wábudwagwa mu lukeeke paakhati ya luvala ulwa kihumisa ishadanda na nanda ya Nguluvi. Shiyooli nikivajovela, avaanu va shisafi ishi vakhahigwa kwa kiiva ya ago goona.
\p
\v 52 “Aka omwe muna muli vamanyisaaji va ndaji sa Musa! Kwa kiiva musisiviile insila isa vaanu kimumanya uNguluvi. Hata yuumwe musimumeenye, khanji muvasiviile vina visakula kimumanya uNguluvi.”
\p
\v 53 UYeesu pina wámalile kilogola amaswi ago, wáwuukha pala. Kihuma apo aVafalisaayo na vamanyisaaji va ndaji sa Musa, vaava vakhali mandu kwa Yeesu na kimuposa amaposo minshi,
\v 54 kwa kiiva ya kimusigama, kiija pamonga asiijove shiinu shimonga, baheene vapate uluyamfiso ulwa kimuhiga.
\c 12
\s Ilipavilo ilya wumyansi
\r (Mataayo 10:26-27)
\p
\v 1 Uluhaavi ulo, ililugu likhome lya vaanu pina vakhandi vakungaanile mbakha vikhanyana, uYeesu wálogola tangusiina na vamanyisiwa vaakwe wáaja, “Muyivavalaje nu wumyansi wa Vafalisaayo, kwa kiiva wiikhola ngaja lihelu.\f + \fr 12:1 \fq Lihelu: \ft Shiinu sha kiwumulila amakhaate. Mu lukhalala ulu, iliswi ilyo uluganulo lwakwe nsengo imbi sa Vafalisaayo sina vikivayambuhisa avanji. \f*
\v 2 Shoshoona shina shifihiilwe shikhafumbulwa, khanji imbuusa yoyoona yikhamanyikha na kiwonekha, shiyooli fikhava bahawuvalafu.
\v 3 Lino, goona gina mwilogola mu nshiisi, gakhapuliisikha bahawuvalafu. Khanji, goona gina mupwepa mukhati mu litembe, gakhayalalisiwa bahawuvalafu.”
\s UNguluvi mwene duguli isakulwa kitiilwa
\r (Mataayo 10:28-31)
\p
\v 4 UYeesu wáava apilogola kiija, “Omwe vamanyi vangu, nikivajovela kiija, musikhavatiilaji vina viibuda umuvili gwene. Nda vavabude, kusiina ishinji shina vakwiliile kishisenga.
\v 5 Leelo, nikivajovela kiija mumutiilaje uNguluvi! Kwa kiiva uyo yumwene umunya ngufu sa kimubuda umuunu na kimutaaga mu malafyo ga mooto gwa shiluta. Shiyooli nikivajovela kiija, uyo yumwene mumutiilaje!
\p
\v 6 “Mwimanya kiija inyanyamba sisaanu sigusiwa kwa hela ndoodo mandu. Leelo uNguluvi asikiyisaamwa hata yimo.
\v 7 Lino omwe, uNguluvi ikivatuna mandu, kishila inyanyamba nyinshi! Hata inyele soona isa mu matwe geenyu, uNguluvi asimeenye. Lino, musikhatiilaji!
\s Kitaviilila ilihuuvi pa vaanu
\r (Mataayo 10:32-33; 12:32; 10:19-20)
\p
\v 8 “Nikivajovela kiija, umuunu yoyoona yuna ikivajovela avaanu kiija ikiniyinatila one, na yuune Lusawo lwa Muunu nikhamujovela uNguluvi na vamalayikha vaakwe kiija, uyo muvanda wangu.
\v 9 Leelo yoyoona yuna ikinikhaana pa vaanu, na yuune nikhamukhaana pa vamalayikha va Nguluvi.
\v 10 UNguluvi akhamusaajila umuunu yoyoona yuna ikimutofola uLusawo lwa Muunu. Leelo asikhamusaajila umuunu yuna ikimutofola uNumbula uMunofu.\f + \fr 12:10 \fq Ikimutofola uNumbula uMunofu: \ft Amaswi aga uluganulo lwakwe lwiva uwunansi wuna wungakubuda wuna witambulwa mu litaafili lya \xt 1 Yohana 5:16\xt*, \xt Mataayo 12:22-32\xt* nu \xt Maluko 3:22-30\xt*. Uwunansi uwu, uluganulo lwakwe kiija, avaanu viija, insengo sa Numbula uMunofu shiyooli nsengo sa Shetaani.\f*
\p
\v 11 “Pina vakhavatwala mu nanda sa kifuunyila, pa vatwa na pa vanya wutawulilwa, musikhatungumalaji kiija musilogole shishi awu musiyanshe wuli.
\v 12 Kwa kiiva uluhaavi luulo uNumbula uMunofu, akhavamanyisa gina musakulwa kilogola.”
\s Ishihwano sha munya wusi umuyasu
\p
\v 13 Umuunu yumonga mu shipuga shila wámujovela uYeesu wáaja, “Mumanyisaaji, mujovela umuvaha wangu kiija tihaasanie ifiinu ifya wuhaasi, fina wátuleshelaga uwiheesu.”
\v 14 UYeesu wámugomosesa wáaja, “Miyaa, yu naani yuna aniviishile one kiiva mulamulaaji weenyu, awu kiiva mugavaaji wa wuhaasi weenyu?”
\v 15 Baheene wávajovela avaanu woona wáaja, “Yivavalaji! Muleshe kiiva vanya shooyo sha fiinu finshi, kwa kiiva uwuumi wa muunu wusiihuma mu winshi wa fiinu fyakwe fina anafyo.”
\p
\v 16 Baheene wávajovela ishihwano ishi wáaja, “Akhandi akwali umunya wusi yumonga, yuna mu mugunda gwakwe ifimelo fyamoteeshe mandu.
\v 17 Wáyiposiise mu numbula yaakwe wáaja, ‘Inkungulo yangu iyi, kusiina uluvala lwa kiviikha! Nisiigahe shi?’
\v 18 Baheene wáhiiva, ‘Nisiigahe ndeeni, nisifibojole ifihenje fyangu, na kishisenga ishihenje ishinji ishikhome mandu. Umo mumwene nisiviishe inkungulo yangu yoona ni fiinu fyangu ifinji.
\v 19 Apo baheene nikhajova, owe numbula yangu, una fiinu finshi finofu ifya kikutanga maakha minshi. Lino singamala, ulye na kiingʼwa, ushendeeve.’
\v 20 Leelo uNguluvi wámujovela wáaja, ‘Uli muyasu! Ishilo sha minsiyaano usiifwe! Ifiinu fyona fina ufiviishile, fisiive fya naani?’ ”
\p
\v 21 Baheene uYeesu wáamala kwa kiija, “Ilyo lilyene lina likhasa kiiva kwa muunu yoyoona yuna iilava kiyilundishila ifiinu mu shooyo sha mu nyi muno, leelo mugaya wusi kwa Nguluvi.”
\s Amamanyiso ulwa kiiva nu muninu muninu
\r (Mataayo 6:25-34)
\p
\v 22 Baheene uYeesu wávajovela avamanyisiwa vaakwe wáaja, “Lino, musikhalavilaji uwuumi weenyu kiija musiilye shishi, awu musifwale shishi.
\v 23 Aasi! Uwuumi wusili wuweene wuna wiitunwa kishila ishakiilya? Goope umuvili shiisho ndeeno, gwitunwa kishila amenda!
\v 24 Loleeli inkhahoove! Sisivyala wala sisikungula, sigaya shihenje wala uluvala lumonga ulwa kiviikha inkungulo, leelo uNguluvi ikisiliisa. Lino omwe mwitunwa mandu nu Nguluvi kishila inyuni!
\p
\v 25 “Yu naani mu omwe yuna akwiliile kiyonjelesa padoodo uwutali wa wuumi waakwe, kwa nsila ya kiiva nu muninu muninu mandu?
\v 26 Lino, nda mwigombola kigaha shiinu shidoodo ngaja isho, kwashi mukiyilafya kwa njowo isinji?
\p
\v 27 “Loleela uwuluva, shina wipongola. Wusisenga nsengo wala kihona amenda gaanave ga kifwala. Leelo nikivajovela kiija, hata uSelemaani mu lutogo lwakwe loona, asikhafwasiiwe amenda na kinojela ngaja uwuluva uwo!
\v 28 UNguluvi ikiwufwasa uwuluva uwa mu mahakha ngaja ndeeni, hata nda wuve wunojela kwa luhaavi lufupi hela, leelo wiyuuma na kinyaanywa. Lino, asikhavasenjela na kishila, omwe muna muli vanya lihuuvi lidoodo?
\p
\v 29 “Lino, musikhalavaji kiija musiilye shishi, awu musiingʼwe shishi, khanji musikhaveesaji nu muninu muninu.
\v 30 Avaanu vina vasikimuhuviilila uNguluvi vikigalavila mandu ago. Leelo uWiheesu yuna ali kushaanya ameenye kiija mukigasakula!
\v 31 Lino, sakulaji uWutwa wa Nguluvi,\f + \fr 12:31 \fq Sakulaji uWutwa wa Nguluvi: \ft Uluganulo lwakwe kiija, tisakulwa kimufuunya uNguluvi uluhaavi loona mu wiikhasi weesu. \f* baheene na ganji goona ago musipeelwe.
\s Uwusi uwa kushaanya
\r (Mataayo 6:19-21)
\p
\v 32 “Musikhatiilaji omwe vina muli shipuga shinangʼana, kwa kiiva uWiheenyu uwa kushaanya aganile kivapeela uWutwa waakwe.
\v 33 Gusaaji ifiinu fyenyu, ihela iso muvapeele avapiina. Ukho kukwene kiviikha ifiinu mu shihenje isha kushaanya kuna fisisheepukha, kuna ifiinu fyakwe ifya kiviishila fisisakhala. Khanji kusiina umuhiiji yuna ivejeela kihiija, wala umumehe kinanganga.
\v 34 Kiiva kuna uviishile uwusi waakho, kukwene kuna inumbula yaakho yikhava.
\s Avaanu vayipinyaje pina iyinsa uMutwa uYeesu
\p
\v 35 “Wiila muveesaje muyipinyile kisenga insengo, imuli seenyu siveesaje siveekha.
\v 36 Muveesaje ngaja avavanda vina vikimuhepelesa umukhome waanave atine kihuma ku shiwungo sha noolana, baheene uluhaavi luna akhayinsa na kihoodesa pa mulyango, vamudindulile nyangu.
\v 37 Shiba avavanda vala pina umukhome waanave akhayinsa, akhavaaga vali meeho. Shiyooli nikivajovela, asiyipinyanje avashemeele kiilya na kivasunga.
\v 38 Yikhava limwemwe kwa vavanda awo, pina umukhome waanave nda ayinse paakhati naakhati ya shilo awu pina kuhenga kunena, avaaje vali meeho.
\p
\v 39 “Mumanyaje wunofu kiija, umunya nanda nda wáali amanye uluhaavi luna umuhiiji iyinsa, wáali iikhala meeho kiija, amusigame umuhiiji asikhabomolaga inanda yaakwe.
\v 40 Lino na yuumwe, yipinyangaji uluhaavi loona! Kwa kiiva one Lusawo lwa Muunu, nikhayinsa uluhaavi luna musihiviliile.”
\s Ishihwano sha vavanda vavili
\r (Mataayo 24:45-51)
\p
\v 41 Baheene uPetulo wáaposa wáaja, “Mutwa, ishihwano ishi, ukitujovela ose hela awu ukivajovela avaanu woona?”
\v 42 UMutwa wámugomosesa wáaja, “Lino, yu naani muvanda muyinatifu khanji munya luhala? Yumwene yuna umukhome waakwe ikimuviikha ave muyimililaaji wa vayine, baheene ave ikivapeela ishakiilya uluhaavi luna lufwaya.
\v 43 Shiba umuvanda uyo, pina umukhome waakwe iitina, ikimwaga iigaha gina wámulajisaaga.
\v 44 Shiyooli nikivajovela kiija, umukhome waakwe akhamuviikha umuvanda yula, ave muyimililaaji wa fiinu fyakwe fyona.
\v 45 Leelo umuvanda uyo, nda ahiive kiija, ‘Umukhome wangu idiila kitina,’ baheene iyansa kivatova avavanda vayine, iilya na kiingʼwa, mbakha igaala.
\v 46 Umukhome waakwe, nda atine ilisiku nu luhaavi luna umuvanda yula asihuviilila, na ikimwaga iigaha aganji, akhamupeela ululawo lukhome na kimuviikha lumo na vina vasili vayinatilaaji.
\p
\v 47 “Umuvanda uyo yuna iimanya ulugano lwa mukhome waakwe, leelo asikiyipinyanga kimuposheela, hata kigaha gina gisakulwa nu mukhome waakwe, uyo akhatowa mandu.
\v 48 Nu muvanda yuna asimeenye ulugano lwa mukhome waakwe, nda agahe fivi, uyo akhatowa padoodo. Umuunu yoyoona yuna apeliilwe finshi, uyo ana mukhole mukhome, yuna apeliilwe insengo nkhome, ana mukhole ugwa kihumya imola ya nsengo nkhome.
\s Uwukhamu uwa kimufwata uYeesu
\r (Mataayo 10:34-36)
\p
\v 49 “Nayinsaga kiveesa umooto pa nyi apa. Shiba nda guve guyansiise kiveekha!
\v 50 Leelo na yuune nina malava gina nisakulwa kiposheela, na nisiive nipiilava mu numbula yangu, mbakha gasenjeshe.
\v 51 Aasi, mwijova nayinsa kileeta uwulindamafu mu nyi? Ndaali! Nikivajovela kiija, nayinsa kivabagulania.
\v 52 Kihuma lino yikhava ndeeni, mu litembe muna vakwali avaanu vasaanu vasiive vibagunkhana, vatatu vakhayibaagula ku vavili. Woope vavili awo vakhayibaagula ku vatatu.
\v 53 Udaada asiive inangana nu muswamuve, nayu muswamuve akhanangana nu wiihe. Umaayi asikhapulinkhana nu mwali waakwe, nayu mwali waakwe asikhapulinkhana nu maayi waakwe. Umaayi asikhapulinkhana nu mukhamwanaakwe, woope umukhamwanaakwe asikhapulinkhana nu mukhamwana.”
\s Kimanya ishimanyilo sha luhaavi
\r (Mataayo 16:2-3)
\p
\v 54 UYeesu wávajovela khanji avaanu va shipuga shila, wáaja, “Pina mukigaaga amafunde gikungaana mwijova, ‘Inoonya yisakula kitoonya,’ shiyooli yitoonya.
\v 55 Khanji pina mukilyaga ilipepo liihuma kunyagamo mwijova, ‘Kusiive ni lifushe,’ shiyooli liiva.\f + \fr 12:55 \ft Mu nyi ya Isilaheli, ilipepo kihuma kunyagamo lipinsa ilifushe. \f*
\v 56 Omwe muli vamyansi, mufimeenye ifimanyilo ifya mu nyi na mu wulanga! Lino, kwashi mwikunya kimanya uluganulo lwa gina gisenjekha insiku isi?
\s Kipulinkhana nu munya mukhole
\r (Mataayo 5:25-26)
\p
\v 57 “Kwashi musilamula yuumwe iliswi ilinofu ilya kigaha?
\v 58 Umunya mukhole waakho nda ikikutwala pa livansa, pina muli mu nsila jimbaga kimulambiisila kiija mupulinkhane. Nda usigahile ndeeno, asikutwale pa livansa, ukho usiihigwe na kitwalwa kwa ngufu mu shifungo.
\v 59 Nikikujovela kiija, usikhapoola mukhati umo mbakha uhombe umukhole goona!”
\c 13
\s Mulambiisile uwunansi weenyu baheene mukulushe
\p
\v 1 Uluhaavi luulo, avaanu vamonga vina vakhandi vikimupuliisa uYeesu, vamujovela kiija, uPilaato, umunjaajila wa Shiluumi, akhavabudile aVagalilaya vamonga, pina viihumya ishadanda shaanave kwa Nguluvi.
\v 2 UYeesu wávagomosesa wáaja, “Aasi! Omwe muhiiva kiija aVagalilaya awo vakhagahiilwe ndeeno, kwa kiiva vakhandi vanansi kishila avanji woona?
\v 3 Nikivajovela ndaali! Nda musilambiisila uwunansi weenyu, na yuumwe musiibudwe woona!
\v 4 Hata avanji ishumi na munaana kula ku Silowamu, vina insimbili inali yikhavagwiliile vaafwa, lino muhiiva kiija, aveene vakhandi vanansi kishila avaanu woona, vina vakhandi viikhala mu Yelusalemu?
\v 5 Nikivajovela ndaali! Nda musilambiisila uwunansi weenyu, na yuumwe musiibudwe woona tipu!”
\s Ishihwano sha mupishi guna gusiikhoma amakhomo
\p
\v 6 Apo uYeesu wávajovela avaanu awo ishihwano ishinji wáaja, “Akhandi akwali umuunu yumonga yuna wávyalile ilipishi lya mujombe mu mugunda gwakwe ugwa sabiibu. Kuunyuma wáaluta kiyava amakhomo, leelo asikhagaajile.
\v 7 Baheene wámujovela umusenga nsengo waakwe uwa mugunda wáaja, ‘Loleela! Mu maakha gatatu nayinsa kiyava amakhomo mu mupishi ugu, leelo nisashaaga shiinu! Lino gudumula, kwa kiiva gwinanga umugunda hela!’
\p
\v 8 “Leelo, umusenga nsengo yula wámugomosesa wáaja, ‘Wee mutwa wangu, uguleshe umwakha ugu, nigukhasilile na kiponya ibuuli,
\v 9 nda gukhome amakhomo ku mwakha, lukhava lunofu! Leelo nda gusikhomile, apo ugudumulaje.’ ”
\s UYeesu ikimuponia uwashimaayi mu lijuva ilya Sabaato
\p
\v 10 Ilijuva limonga ilya Sabaato, uYeesu akhandi ikivamanyisa avaanu mu nanda yimonga iya kifuunyila.
\v 11 Mu nanda mula, akhandi akwali uwashimaayi yumonga, yuna akhandi ni lilungu lina likhandi limugahile kiiva mutamu maakha ishumi na munaana. Uwashimaayi uyo wáali ana lumbi pa mugongo, khanji akhandi ipootwa kigolokha.
\p
\v 12 UYeesu pina wámwajile, wámushemeela, alute pamwene. Baheene wámujovela wáaja, “Nyineesu, waapona uwutamu waakho, lino wayiyaawula!”
\v 13 UYeesu wáviikha amawokho gaakwe pa washimaayi yula, baaho uwashimaayi yula wáyiima agolweshe umugongo gwakwe, wáyansa kimusufya uNguluvi.
\p
\v 14 Baheene umuyimililaaji wa nanda iya kifuunyila wákhalala, kwa kiiva uYeesu wámuponiise uwashimaayi yula mu lisiku lya Sabaato. Umukhome yula wávajovela avaanu wáaja, “Ijuma yoona yina nsiku mutanda isa kisenga insengo. Mwisakulwa kiyinsa kiponisiwa mu nsiku iso, leelo mu lisiku lya Sabaato musikhayinsaji!”
\p
\v 15 UMutwa uYeesu wámugomosesa wáaja, “Omwe muli vamyansi! Woona mwisenga insengo ilijuva lya Sabaato! Aasi, musidindula ulupanga lwa ngʼombe ni dogovi seenyu na kisitwala kiingʼwa amalenga?
\v 16 Lino wuli, uwashimaayi uyu uwa shikholo sha Abulahamu, yuna akhandi ilafisiwa nu Shetaani kwa kipinywa maakha ishumi na munaana, asisakulwa kileshelwa na kiyiyeeshela mu lijuva lya Sabaato?”
\p
\v 17 UYeesu pina wálogola ago, avalugu vaakwe woona, vaweene nsoni. Leelo avanji woona vashendeevile mandu kwa kiiva ya nsengo inofu ya miitu yina uYeesu akhandi isenga.
\s UWutwa wa Nguluvi ngaja mbeyu ya mujombe
\r (Mataayo 13:31-32; Maluko 4:30-32)
\p
\v 18 Baheene uYeesu wáaposa, “UWutwa wa Nguluvi wuhwaneene ni shi? Niwuhwananise ni shi?
\v 19 Wuhwaneene ni mbeyu iya mujombe yina nangʼana mandu, yina umuunu wávyalile mu mugunda gwakwe. Imbeyu yaamela, yaava mupishi, inyuni sayinsa kisenga ifiwanso mu mansamba.”
\s Ishihwano sha lihelu
\p
\v 20 UYeesu wáaposa khanji wáaja, “Niwuhwananise ni shishi uWutwa wa Nguluvi?
\v 21 Wuhwaneene ni lihelu lina uwashimaayi yumonga wátoolile, wásapikha ilisapikhwa ilya debe sitatu isa wutine wa ngano. Pina wásapikha, ilihelu lila lyawumula ilisapikhwa lyona.”
\s Avanansi vasiyanushilwa mu Wutwa wa Nguluvi
\r (Mataayo 7:13-14, 21-23)
\p
\v 22 UYeesu pina akhandi iiluta ku Yelusalemu, wáshilile kivamanyisa avaanu mu majumbi amakhome na mu njinji.
\v 23 Ilijuva limonga, umuunu yumonga wámuposaaga wáaja, “Wee mutwa, avaanu vina uNguluvi akhavakulusa vakhava vasheefu mandu?”
\p UYeesu wámugomosesa wáaja,
\v 24 “Kihuluta mu Wutwa wa Nguluvi, kuli ngaja kishilila umulyango umubanu. Shiyooli nikivajovela kiija, vinshi vakhasakula kiyinjila, leelo vakhapootwa.
\v 25 Uluhaavi luyinsa, pina umunya litembe akhadinda umulyango, baheene mukhayiima kunja, mukhayansa kihoodesa na kimulomba mwijova, ‘Wee mutwa, tilomba utudindulile!’ Leelo umwene akhavayankha kiija, ‘Nisivameenye, khanji nisimeenye kuna muhumile.’
\p
\v 26 “Omwe mukhajova, ‘Ose yuuse vina tikhandi tiilya na kiingʼwa lumo noowe! Khanji owe ukhandi ukitumanyisa mu njinji seesu!’
\v 27 Leelo umwene akhavajova, ‘Navajovela kiija nisivameenye, khanji nisimeenye kuna muhumile! Wuushi kunyangu, omwe muna muli vanansi!’
\p
\v 28 “Mukhamwaga uAbulahamu, uIsaaka, uYaakobo na vakuwamalago woona vali mu Wutwa wa Nguluvi. Leelo omwe mukhava mutajiilwe kunja. Ukho kukwene mukhava mwikhoola na kigegejula ameeno kwa kiiva ya wuvafi wukhome!
\v 29 Avaanu kihuma mbali soona isa nyi vakhayinsa, vakhava viilya lumo mu Wutwa wa Nguluvi.
\p
\v 30 “Puliisi! Avaanu vina vali kuwudugo, vakhava va wutasi. Avaanu vina vali kuwutasi, vakhava va wudugo.”
\s UYeesu isugumilwa kwa kiiva ya vaanu va ku Yelusalemu
\r (Mataayo 23:37-39)
\p
\v 31 Uluhaavi luulo, aVafalisaayo avanji vaaluta kwa Yeesu vamujovela vaaja, “Uwuushe apa, ulute mu majumbi aganji, kwa kiiva umutwa uHelode isakula kikubuda.”
\v 32 UYeesu wávagomosesa wáaja, “Mulute muyijovele insheve yila kiija, ‘Loleela! Iminsiyaano na pamulaawu, niidaga amalungu na kivaponia avatamu, mu lijuva lya wutatu, nikhamala ulugulumilo lwangu.’\f + \fr 13:32 \fq Nikhamala ulugulumilo lwangu: \ft Uluganulo ulunji lukwiliile kiiva, \fqa Naamala insengo yangu.\f*
\v 33 One nishuula mbakha nifishe ku Yelusalemu, nisiive mu lushuulo iminsiyaano na pamulaawu, pawaasha nikhafikha. Kwa kiiva yisisakulwa umukuwamalago kifwila uluvala ulunji, leelo ku Yelusalemu!
\p
\v 34 “Omwe vaanu va ku Yelusalemu, mukivabuda avakuwamalago vina uNguluvi wávafilikhaga kunyeenyu. Mu luhaavi lwinshi nisakula kivakungaania omwe ngaja shina inkuku yikungaania inyana nkuku saakwe mu mapikho gaakwe, leelo wiila mukhandi mwikhaana!
\v 35 Loleeli! Lino uNguluvi wávalekha omwe ni nanda yeenyu imbaagule iya kifuunyila, kiija mutowe! Lino, nikivajovela kiija, shiyooli musikhanyaaga khanji, mbakha uluhaavi luna mukhajova, ‘Ayimililwajwe yuna iyinsa kwa litaawa lya Mutwa uNguluvi.’\f + \fr 13:35 \xt Yimba mu litaafili lya Sabuli 118:26.\f*”
\c 14
\s UYeesu iiponia umutamu mu lijuva ilya Sabaato
\p
\v 1 Ilijuva limonga ilya Sabaato, uYeesu wálutile kiilya ishakiilya kukhaaya kwa mukhome yumonga uwa Vafalisaayo. Uluhaavi pina ali mula, aVafalisaayo na vanji vakhandi vikimusigama vamwaje shina hambi iigaha mu lijuva lya Sabaato.
\p
\v 2 Pamwandi pa Yeesu, akhandi akwali umuunu yumonga, yuna akhandi nu wutamu wa kifimba umuvili.
\v 3 Baheene uYeesu wávaposa aVafalisaayo na vamanyisaaji va ndaji sa Musa wáaja, “Aasi, indaji seesu sikitutawula kiponia avaanu mu lijuva lya Sabaato?”
\v 4 Leelo aveene vasisima tototo. UYeesu wámupyasa umutamu yula, wámuponia, wámutawula alutaje.
\p
\v 5 Baheene uYeesu wávajovela wáaja, “Wuli, akwali umuunu kunyeenyu yuna ana mwana nda adubujile mu lisima ilijuva lya Sabaato, asikimujabula mu lijuva ilyo awu ingʼombe yaakwe, asikiyijabula?”
\v 6 Avaanu vala, vaava vagaya ilya kilogola.
\s Kiyiyiisa nu wusajisaaji
\p
\v 7 UYeesu akhandi iloleela avahensa vina vakhandi vayaniilwe ku shiwungo shila, shina vakhandi vihaagula ifitengo ifya kumwandi ifya vatiilwa. Baheene wávajovela ishihwano, wáaja,
\v 8 “Umuunu pina akuyaanile ku shiwungo, usikhafishilaga mu fitengo ifya kumwandi ifya vatiilwa. Usikhagahaga ndeeno, pamonga ayaniilwe umutiilwa uyunji kikushila owe.
\v 9 Nda ayinse yuna avayaanile omwe woona, ikikujovela kiija, ‘Muleshela uyu pina ukheele.’ Apo, usiiwone nsoni mandu, pina wiwuukha kiluta ku fitengo ifya kunyuma.
\p
\v 10 “Leelo, nda uyaniilwe, ufishilaje mu fitengo ifya kunyuma, baheene nda ayinse yuna akuyaanile, akujovele kiija, ‘Miyaa mumanyi wangu, uyinse ukhale uluvala ulwa pamwandi panu.’ Apo baheene pina hambi wiwonekha uwukhome waakho, pamwandi ya vayaanwa woona.
\v 11 Kwa kiiva, umuunu yoyoona yuna ikiyitufya, uNguluvi akhamuyiisa. Umuunu yoyoona yuna ikiyiyiisa, uNguluvi akhamutufya.”
\p
\v 12 Baaho, uYeesu wámujovela yuna amuyaanile wáaja, “Pina ukivanosesa avaanu ishiwungo isha paminsi awu isha pashaamihe, usikhaveesaga ni ngʼoma iya kivashemeela avamanyi vaakho hela, awu avalukholo lwakho, awu avaanu va shikholo shaakho, awu avashegamane vaakho avanya wusi. Nda ugahe ndeeno, woope vasikuyaane kunyaanave, ndeeno vasiive vigomosa gala gina wavasenjelaga.
\v 13 Leelo, pina wiinosa ishiwungo, uveesaje ukivashemeela avapiina, avalema, na vapofu.
\v 14 Apo baheene usiive uyimiliilwe, kwa kiiva awo vagaya shiinu isha kikuhomba. Leelo, uNguluvi yumwene yuna akhakuhomba, pina akhavafyusa avagolofu.”
\s Ishihwano isha vahensa va shiwungo
\r (Mataayo 22:1-10)
\p
\v 15 Avaanu pina vali mu shiwungo, umuyaanwa yumonga wápulikha amaswi ga Yeesu, wámujovela wáaja, “Ayimiliilwe, umuunu yuna asiilye ishiwungo mu Wutwa wa Nguluvi!”
\v 16 UYeesu wámugomosesa kwa shihwano wáaja, “Akhandi akwali umuunu yumonga, yuna wánosiise ishiwungo ishikhome, wávashemeela avaanu vinshi.
\v 17 Uluhaavi lwa shiwungo pina lwafikha, wámufilikha umuvanda waakwe kwa vina avayaanile, kiija avajovele ndeeni, ‘Lino yinsaji! Ifiinu fyona finosiiwe!’
\p
\v 18 “Leelo, woona vina vayaniilwe vaajova vasiyinsa. Uwa wutasi wáajova, ‘Naagula umugunda, nisakula nilute kiguloleela. Lino unisaajile nisiyinsa.’
\v 19 Uwa wuvili wáaja, ‘Naagula ingʼombe ishumi sa kilimila, niiluta kisijela. Unisaajile nisiyinsa.’
\v 20 Woope uwa wutatu wáaja, ‘Natoola umudala lilino ndeeni, lino, nisikwiliile kiyinsa.’
\p
\v 21 “Umuvanda yula wáawuya, wámutaviilila goona umutwa waakwe. Baheene umutwa yula wákhalala, wámujovela umuvanda waakwe wáaja, ‘Lutaga nyangu ku nsila imbaha na ku nsila isinji inangʼana mu lijumbi ili, uvaleete apa avapiina, avalema na vapofu.’
\p
\v 22 “Paanyuma, umuvanda yula wáawuya, wámujovela wáaja, ‘Mutwa, gina ukhandi undajiise nagasenga. Lino, yishaanali imwenshe yipisigeele.’
\p
\v 23 “Umutwa wámujovela wáaja, ‘Lino! Ulute kunja ya lijumbi, ku nsila imbaha na ku nsila inangʼana sina siiluta ku njinji ndoodo, na ku magunda, uvalombe mandu avaanu vayinse vayinjile mu litembe lyangu, mbakha vameme.
\v 24 Nikivajovela omwe kiija, mu awo vina nikhavayaanile ulwamwandi, hata yumo asikhalya ishiwungo shina nishinosiise one!’ ”
\s Amahombo ga kiiva mwanandeje wa Yeesu
\r (Mataayo 10:37-38)
\p
\v 25 UYeesu, akhandi ijenda lumo ni shipuga shikhome sha vaanu. Wáseetukha, wávajovela wáaja,
\v 26 “Umuunu yoyoona yuna isakula kinifwata one, isakulwa kinigana one mandu kishila kimugana uwiihe, umaayi waakwe, umudala waakwe, avaana vaakwe, avalukholo lwakwe, na vawulumbu vaakwe. Khanji isakulwa kinigana one kishila shina ayiganile umwene.
\v 27 Umuunu yoyoona yuna asikiyihumya kinifwata one na kilava, hata nda yive kiifwa, asikwiliile kiiva mwanandeje wangu.\f + \fr 14:27 \ft Kwa Shiyunaani yiyandiikhwe, \fqa Umuunu yoyoona yuna asisumula umusalaaba gwakwe na kinifwata one, asikwiliile kiiva mumanyisiwa wangu. \f*
\p
\v 28 “Niganule wunofu, nda umunyaayumo weenyu isakula kisenga, asiigahe shishi tangusiina? Tangusiina asiyanse kihiiva ifiinu fyona fina fisakulwa kisenjela. Baheene asiyipose nda anaso ihela isa kikwila kimaliisa kisenga.
\v 29 Nda asigahile ndeeno, akwiliile kisenga uluutu lwene hela, leelo ipootwa kimaliisa kisenga. Apo avashila nsila woona vasiive vikimusala,
\v 30 viija, ‘Umuunu uyu akhayansiise kisenga, leelo wápootwa kimaliisa!’
\p
\v 31 “Nijove ishihwano ishinji, kiija avatwa vavili visakula kiilwa. Uwa wutasi ana vasulukhali magana mashumi ishumi (10,000) hela, uyunji magana mashumi gavili (2,000). Uwa wutasi asikwiliile kiluta kiilwa nda asikheele pansi na kihiiva kiija, ‘Nikwiliile kiilwa na yuna ana vasulukhali magana mashumi gavili (2,000) na kimumena?’
\v 32 Nda awone kiija asipootwe, pina ashaanali ali kutali asifilishe nyangu avanjaajila, valute kwa mutwa yula, kiija alombe vapulinkhane.
\p
\v 33 “Shilushwali na kunyeenyu, kusiina hata umunyaayumo weenyu yuna akwiliile kiiva mumanyisiwa wangu, nda asikifilekha fyona fina anafyo.
\s Avamanyisiwa va Yeesu vave ngaja muunyo umunofu
\r (Mataayo 5:13; Maluko 9:50)
\p
\v 34 “Umuunyo shiinu shinofu sha kilunga mu shakiilya. Leelo nda gunanjishe, gusikwiliile kiiva nu wunofu wowoona khanji.
\v 35 Umuunyo ngaja ugo, gwiva gugaya nsengo hata kiiva ligombelo mu lilongo, leelo gwiva gwa kitaaga hela. Umuunu yoyoona umunya makutu, apulishe!”
\c 15
\s Ishihwano sha nkholo yina yiyajile
\r (Mataayo 18:12-14)
\p
\v 1 Ilijuva limonga, avatofya khoodi na vanansi avanji, vakhandi viiluta kwa Yeesu, kiija vamupuliise.
\v 2 Baheene aVafalisaayo na vamanyisaaji va ndaji sa Musa vayansa kingʼuula viija, “Mbona umuunu uyu, iikhala na vanansi ngaja ava! Khanji iilya na woope!”
\p
\v 3 Baheene uYeesu wávajovela ishihwano ishi wáaja,
\v 4 “Umuunu yumonga mu shipuga sheenyu, nda ana nkholo ligana, inyaayimo yiyaje, asiigahe wuli? Shiyooli nikivajovela, asisileshe isinji sila mashumi gonja ni gonja seene na kiluta kiyitavikha yimo yila yina yiyajile, mbakha ayaaje.
\v 5 Nda ayaaje, asiyisumule mu mavega kwa wushendeefu,\fig |bk00005c.jpg|col|||Inkholo yina yiyajile|15:5\fig*
\v 6 na kiwuya na yoope kukhaaya. Pina wáafikha kukhaaya, asivashemeele avamanyi na vashegamane vaakwe na kivajovela kiija, ‘Shendeevaji lumo noone, kwa kiiva inkholo yangu yina yikhandi yiyajile, lino nayaaga!’
\p
\v 7 “Nikivajovela, shiisho ndeeno kukhava kuna wushendeefu wukhome kushaanya, pina umunansi yumo ilambiisila uwunansi waakwe. Uwushendeefu uwo, wukhava wukhome kishila uwushendeefu uwa kivashendevela avaanu avagolofu mashumi gonja ni gonja, vina vasisakula kilambiisila.”
\s Ishihwano isha hela yina yiyajile
\p
\v 8 UYeesu wávajovela ishihwano ishinji, wáaja, “Tijove, uwashimaayi yumonga ana silinje lishumi, isilinje yimo\f + \fr 15:8 \fq Isilinje yimo: \ft Iyi yikhandi mahombo ga musenga nsengo kwa lijuva limo.\f* nda yiyaje, asiigahe shishi? Hambi imulikha ulumuli, na kifyajila ilitembe lyona, asiyitavishe mbakha ayaaje.
\v 9 Pina wáyaaga, asivashemeele avamanyi na vashegamane vaakwe na kivajovela kiija, ‘Shendeevaji lumo noone, kwa kiiva isilinje yangu yina yikhayajile, nayaaga!’
\p
\v 10 “Nikivajovela kiija, shiisho ndeeno, uNguluvi akhava nu wushendeefu pa vamalayikha vaakwe, pina umunansi yumo ilambiisila uwunansi waakwe.”
\s Ishihwano sha Daada umunya lusungu lukhome
\p
\v 11 UYeesu wálogola ishihwano ishinji wáaja, “Akhandi akwali umuunu yumonga, yuna akhandi ana vaana vadiimi vavili.
\v 12 Umwanaakwe umunangʼana wáaluta kwa wiihe wáaja, ‘Wee wiheesu, nilomba unipeele uwuhaasi wangu.’ Baheene uwiihe wámuhaasa, shila muunu uwuhaasi waakwe.
\p
\v 13 “Pina sashilile nsiku nyasilinga ndeeni, umunangʼana yula wákungaania ifiinu fyakwe fyona, wáwuukha wáaluta ku nyi ya kutali. Wáganile kifikha ukho, wáyansa kiilya wuvi uwusi waakwe mbakha kiwumala woona.
\v 14 Pina wámalile woona, injala inkhome yaagwa mu nyi yila, baheene umwene wáava asiina hata shiinu shoshoona.
\v 15 Baheene, wáaluta kwa muunu yumonga uwa nyi yila, wálomba insengo. Umuunu yula, wámutwala mu mugunda kiliisa ingubi\f + \fr 15:15 \fq Ingubi: \ft AVayahuudi vikisisalaga mandu ingubi. Indaji sa Vayahuudi sikhandi siijova kiija, ingubi nkhanu nshaafu. Kwa kiiva ya ndaji iyi, aVayahuudi vasikhandi viyiitikhwa kiilya inyama ya ngubi. \xt Yimba mu litaafili lya Njowo sa Valaawi 11:7\xt*. Ndeeno aVayahuudi vikisisalaga ingubi na vaanu vina vikisidiimaga.\f* saakwe.
\v 16 Umudiimi yula yamulumile injala, wáava idobokha kiilya amasigaso gina sikhandi siilya ingubi. Khanji akhandi akwasiina hata muunu, yuna wámupeelile ishakiilya shoshoona.
\p
\v 17 “Paanyuma wáhiiva mu numbula yaakwe wáaja, ‘Mbona avasenga nsengo woona ava daada wangu viilya na kisigasa. Kwashi one niifwa apa ni njala!
\v 18 Lino hambi niitina kwa daada wangu, na kimujovela kiija, “Wee daada, namunanjila uNguluvi, nakunanjila na yuuwe.
\v 19 Lino nisikwiliile kiiva muswamu waakho, univiishe nive munyaayumo wa vasenga nsengo vaakho.” ’
\p
\v 20 “Baheene wáwuukha iiwuya kwa wiihe. Pina ali nkholeela kifikha kukhaaya, uwiihe wámwaga kwa kutali, wámuwonela ulusungu. Wámusijila, wámuwaawusa na kimunoonela.
\v 21 Baheene umwana yula wámujovela uwiihe wáaja, ‘Wee daada, namunanjila uNguluvi, khanji nakunanjila na yuuwe. Nisikwiliile kiiva muswamuwo.’
\p
\v 22 “Leelo uwiihe wávajovela avavanda vaakwe wáaja, ‘Leeti nyangu amenda amanofu mumufwase. Mufwasi nayi pete mu ludole, nasi ndaatu mu magulu.\f + \fr 15:22 \ft Ifiinu fina uwiihe akhamufwasiise umuswamuve, fikhandi fiwonensa kiija wámuyanushila umuswamuve na asimuviikha kiiva muvanda.\f*
\v 23 Yitooli ingʼombe yina yineneepe, muyibude, tiviishe ishiwungo.
\v 24 Kwa kiiva umuswamu wangu uyu, akhandi ayajile, lino wáwonekha. Akhandi ngaja afwile, lino muumi!’ Baheene avaanu vala woona vayansa kiwunga kwa wushendeefu.
\p
\v 25 “Uluhaavi ulo, umuswamuve umukhome akhandi iiwuya kihuma ku mugunda. Pina ali nkholeela ni litembe, wápulikha avaanu viyeyema na kineena.
\v 26 Wámushemeela umuvanda yumonga, wámuposa wáaja, ‘Kuna shi?’
\v 27 Wámujovela wáaja, ‘Umunangʼana waakho wáyinsa nayu wiiho wámubudila ingʼombe yina yineneepe, kwa kiiva wámwaga umuswamuve muumi.’
\v 28 Umuswamuve umukhome yula wákhalala, wákhaana kiyinjila mu litembe. Baheene uwiihe wáahuma kunja, wáyansa kimubembelesa ayinjile.
\v 29 Leelo umwene wámuyankha uwiihe wáaja, ‘Puliisa! Amaakha goona aga nisenjile insengo pakhaaya apa, khanji kusiina hata lijuva limo lina nigabedaliile gina ukinilajisa! Leelo one usinanipeelaje hata nyana mene, kiija nishendeeve lumo na vamanyi vangu.
\v 30 Leelo pina wáyinsa umuswamuwo uyu, yuna aliile wuvi uwusi waakho lumo na vashemi, wamubudila ingʼombe inofu!’
\p
\v 31 “Uwiihe wámujovela wáaja, ‘Muswamu wangu, owe uli noone nsiku soona, ifiinu fyona fina ninafyo fyakho.
\v 32 Lino, tisakulwa kishendeeva na kiviikha ishiwungo kwa kiiva umunangʼana waakho akhandi ayajile, lino wáwonekha, akhandi ngaja afwile, lino muumi!’ ”
\c 16
\s Ishihwano sha muyimililaaji musugu
\p
\v 1 UYeesu wávajovela avamanyisiwa vaakwe ishihwano ishinji wáaja, “Akhandi akwali umunya wusi yumonga, yuna akhandi nu muyimililaaji wa wusi waakwe. Umunya wusi yula wápulikha kiija umuyimililaaji waakwe uyo inanganga uwusi waakwe.
\v 2 Baheene umunya wusi wámushemeela umuyimililaaji, wámujovela wáaja, ‘Njowo nshi isi sina napulikha isa nsengo yaakho? Vasa sina wapataga na sina watumilaga kwa kiiva usikwiliile khanji kiiva muyimililaaji!’
\p
\v 3 “Umuyimililaaji yula wáhiiva mu numbula yaakwe wáaja, ‘Umukhome wangu ikiniwuusa mu nsengo, lino nisiigahe shi? Kilima, nsengo nkhamu nisikwiliile. Khanji kilomba, niiwona nsoni.
\v 4 Lino! Nimeenye shina nisiigahe, baheene pina umukhome wangu asiive wániwuusa mu nsengo iyi, avaanu vanisajisaaje mukhaaya saanave.’
\p
\v 5 “Baheene umuyimililaaji yula wávashemeela yumo yumo, vina vakhandi vana mukhole kwa mukhome waakwe. Wámuposa uwa wutasi wáaja, ‘Una mukhole mushi kwa mukhome wangu?’
\v 6 Wámugomosesa wáaja, ‘Nina mukhole madebe magana munaana (800) ga mafuta aga museyituni.’ Umuyimililaaji wámujovela wáaja, ‘Toola ilikhalatasi ili lina liyandiikhwe kiija una mukhole, yandikha nyangu magana gana (400).’
\v 7 Baheene wámuposa uwa wuvili wáaja, ‘Owe una mukhole mushi?’ Wámugomosesa wáaja, ‘Nina mukhole majunila ligana ga ngano.’ Umuyimililaaji yula wáaja, ‘Toola ilikhalatasi ili, lina liyandiikhwe una mukhole, yandikha mashumi munaana.’
\p
\v 8 “Paanyuma umunya wusi wámusufya umuyimililaaji yula yuna agaya shitiilo, shina wáagaha kwa wusugu. Kwa kiiva, avaanu vina vasikimuhuviilila uNguluvi, visenga insengo saanave kwa luhala kishila vina vikimuhuviilila uNguluvi.
\v 9 Lino nikivajovela kiija, muvatanjilisaaje avayeenyu kwa wusi weenyu uwa mu nyi muno, baheene apo pina waasila, muposheelwe ku wiikhasi uwa shiluta.
\p
\v 10 “Umuunu yoyoona yuna iyangalila wunofu ifiinu fisheefu, uyo akwiliile kiyangalila wunofu hata ifiinu finshi. Ndeeni shilushwali, umuunu yoyoona yuna asili muyimililaaji munofu mu fiinu fisheefu, asiive asili muyimililaaji munofu hata mu fiinu finshi.
\v 11 Lino, nda musili vayimililaaji vanofu vawusi va mu nyi iyi, yu naani yuna akhavapeela kiyimiilila uwusi uwa shiyooli!
\v 12 Khanji nda omwe musili vayimililaaji vanofu va wusi uwa muunu uyunji, yu naani yuna angavapeela uwusi weenyu?
\v 13 Kusiina umuvanda yuna akwiliile kiiva muvanda wa vatwa vavili. Kwa kiiva pina ikimudobokha na kimusenjela wunofu umutwa yumo, baheene ikimukhalalila na kimusala uyunji. Uwusi nda wukikutema usikwiliile kisenga insengo ya Nguluvi!”
\s Amamanyiso ga ndaji sa Musa na ga vakuwamalago
\r (Mataayo 11:12-13; 5:31-32; Maluko 10:11-12)
\p
\v 14 AVafalisaayo vaganile kipulikha amaswi ago, vayansa kimubedalila, kwa kiiva vasidobokhaga mandu ihela.
\v 15 UYeesu wávajovela wáaja, “Omwe, mukiyiwona vagolofu pa meeho ga vaanu. Leelo uNguluvi iimanya gina gali mu numbula seenyu. Kwa kiiva minshi gina avaanu vikigatuna, uNguluvi ikigakhalalila!
\v 16 Indaji sa Musa na mataafili ga vakuwamalago, gavalongosaaga avaanu mbakha uluhaavi lwa Yohana uMutwiniaji. Kihuma uluhaavi ulo, iMola iNofu iya Wutwa wa Nguluvi yiikhomwa, woona viijowa kwa ngufu kiija, vahulute mu Wutwa uwo.
\v 17 Leelo lupeefu mandu uwulanga ni nyi kishila, kulikho kiwuusiwa hata helufi yimo iya ndaji.
\p
\v 18 “Umuunu yoyoona yuna ikimulekha umudala waakwe na kimutoola uyunji, iwaafukha. Hata yuna ikimutoola umudala yuna aleshiilwe nu mugoosi waakwe, iwaafukha.
\s Umunya wusi nu mupiina uLaasalo
\p
\v 19 “Akhandi akwali umunya wusi yumonga, yuna akhandi ifwala umwenda munofu gwa hela nyinshi. Insiku soona akhandi iilya ishakiilya sha lutogo.
\v 20 Baheene umupiina yumonga, yuna akhandi itambulwa Laasalo, vakhandi vikimuviikha shila lijuva pa mulyango gwa muwusi yula. ULaasalo akhandi na malonda muvili goona.
\v 21 Imbwa sikhandi sikimunaava amalonda gaakwe. Injala yikhandi yikimuluma mandu, baheene akhandi idobokha kiilya ifisigase fina fikhandi fiigwa kihuma pa meesa, pina akhandi iilya umuwusi yula.
\p
\v 22 “Kuunyuma, umupiina uLaasalo wáafwa. Avamalayikha vamutoola, vamuviikha nkholeela nu Abulahamu kushaanya. Umuwusi yula, woope wáafwa, vamusiila.
\v 23 Baheene umuwusi yula pina iilava mandu ku wusimu,\f + \fr 16:23 \fq Wusimu: \ft Yimba iliswi ili mu Maswi aMahensa.\f* wámwaga uAbulahamu kwa kutali ali nu Laasalo.
\v 24 Wámushemeela mandu wáaja, ‘Wee daada Abulahamu, unitanje! Niilava mandu ku mooto ugu! Umufilishe uLaasalo, ajubishe uludole mu malenga, adomolese mu lumili lwangu baheene lupole.’
\p
\v 25 “Leelo uAbulahamu wámugomosesa wáaja, ‘Muswamu wangu, ukumbukhaje kiija, pina uli muumi ukhandi ni fiinu fyona finofu fina ukhandi wisakula, leelo uLaasalo, akhandi iyanushila amalava. Lino, umwene ituuyisa panu, na owe wiilava.
\v 26 Lumo na ilyo, paakhati yeesu noomwe, pana lilindi likhome mandu. Ililindi ilyo livishiilwe kiija, ava kuno vina visakula kiyinsa kunyeenyu, vagombolaje kilowokha, hata ava ukho vagombolaje kiyinsa kunyeesu.’
\p
\v 27 “Umuwusi yula wámujovela wáaja, ‘Lino daada, nikikulomba umufilishe uLaasalo alute kukhaaya ku litembe lya daada wangu.
\v 28 Ukho nina valukholo lwangu vasaanu. Alute avapavile vawuleshe uwunansi waanave, vasilaave vayinse kuno ku malava amakhome.’
\v 29 Leelo uAbulahamu wámugomosesa wáaja, ‘Avalukholo lwakho vana maswi gina gayandiikhwe nu Musa na vakuwamalago, vagapulisaaje ago!’
\p
\v 30 “Umuwusi yula wáaja khanji, ‘Ndaali, daada Abulahamu! Leelo, umuunu nda ahume kwa vina vafwile alute kunyaanave, apo vasilambiisile uwunansi waanave.’
\v 31 UAbulahamu wámugomosesa wáaja, ‘Nda vasiyinatila gina gayandiikhwe nu Musa na vakuwamalago, hata umuunu nda afyushe kihuma kwa vina vafwile, vasikwiliile kiyiitikha.’”
\c 17
\s Amamanyiso ga kisajilana
\r (Mataayo 18:6-7, 21-22; Maluko 9:42)
\p
\v 1 UYeesu wávajovela avamanyisiwa vaakwe wáaja, “Shiyooli gakhayinsa gina gipinsa avaanu vagahe uwunansi, leelo aka kwa muunu uyo yuna ikigapinsa ago!
\v 2 Yiiva shiba umuunu uyo apinyilisiwe ilyala ilya kihawulila mu nsingo na kitaagwa mu bahali, kulikho kihigwa nu Nguluvi, kwa kiiva ya kimupinsa umunyaayumo mu vanangʼana ava kigaha uwunansi!
\v 3 Lino, yivavalaji baheene muleshe kisenga ilyo!
\p “Ulukholo lwakho nda akunanjiile, mujovaga, nda alambiisile musajilaga.
\v 4 Hata nda akunanjiile khavili khavili mu lijuva limo na kitina kunyaakho khavili khavili iijova, ‘Nilambiisila,’ owe musajilaga!”
\s Ingufu iya lihuuvi
\p
\v 5 Baheene avanandeje vala vamujovela uMutwa vaaja, “Tuyonjelesa ilihuuvi!”
\v 6 UMutwa wávayankha wáaja, “Nda mwali muve ni lihuuvi lidoodo hata ngaja mbeyu ya mujombe inangʼana mandu kishila soona, mwali mukwiliile kigujova umujombe ugu kiija, ‘Kuulikha ulute usimikhwe mu bahali,’ goope gwali gukwiliile kivatiila.
\s Avavanda va Yeesu vasisakulwa kiyituna
\p
\v 7 “Tijove, umuunu yumonga mu shipuga sheenyu ana muvanda yuna iilima awu kidiima inkholo. Yu naani yuna akwiliile kimujova umuvanda pina ahumile kisenga insengo, kiija, ‘Yinsa nyangu ukhale ulye ishakiilya’?
\v 8 Ndaali! Leelo asiijove, ‘Neleshela ishakiilya, khanji unisunje mbakha nimale kiilya na kiingʼwa. Pina naamala, baheene na yuuwe ulye na kiingʼwa.’
\v 9 Aasi! Asimuhonjese umuvanda, kwa kiiva wáagaha gina akhandi amulajiise? Ndaali!
\v 10 Shilushwali na kunyeenyu, nda mumale kisenga goona gina uNguluvi avalajiise, baheene jovaji, ‘Ose tili vavanda hela, tisenjile gina tisakulwa kisenga.’”
\s UYeesu ikivaponia avanya nyawulova ishumi
\p
\v 11 UYeesu pina iiluta ku Yelusalemu, wáshilila insila yina yashililaga mu nsala ya nyi ya Samaliya ni ya Galilaya.
\v 12 Pina akhandi iyinjila mu lujinji lumonga, wátangaanaga na vaanu ishumi avanya nyawulova. Avaanu vala, vayiima kwa kutali nu mwene,
\v 13 vamushemeela kwa ngufu vaaja, “Wee Yeesu, Mutwa weesu, utusungupile!”
\v 14 UYeesu wáganaga kivaaga, wávajovela wáaja, “Lutaji, muyiwonense kwa vatambule.”\f + \fr 17:14 \fq Muyiwonense kwa vatambule: \ft Uluhaavi lumonga umunya nyawulova pina wáapona, isakulwa kisiyinatila indaji sa Vayahuudi kwa kiyiwonensa kwa vatambule, baheene aveene vavajovele avaanu kiija wáapona uwutamu waakwe. \f* Pina vakhandi mu nsila viiluta, vavalasiwa inyawulova.
\p
\v 15 Umunyaayumo mu veene, wáganile kiwona wáapona, wáatina nyangu kwa Yeesu, kuno ikimusufya mandu uNguluvi.
\v 16 Wáganile kifikha, wáagwa wáfugama pa magulu ga Yeesu na kimuhonjesa. Umuunu uyo akhandi Musamaliya.
\v 17 UYeesu wáaposa wáaja, “Vasavalasiwa vaanu woona ishumi? Avanji gonja vali kwi?
\v 18 Kusiina yuna wáatina kimutupikha uNguluvi, leelo yu muyinsano uyu hela?”
\v 19 Baheene uYeesu wámujovela wáaja, “Yiima, ulutaje, waapona kwa kiiva wanihuviilila!”
\s Kiyinsa kwa Lusawo lwa Muunu
\r (Mataayo 24:23-28, 37-41)
\p
\v 20 Ilijuva limonga aVafalisaayo vamuposaaga uYeesu vaaja, “UWutwa wa Nguluvi wukhayinsa yooli?” UYeesu wávayankha wáaja, “UWutwa wa Nguluvi wusiyinsa kwa fimanyilo fina fiwonekha kwa meeho.
\v 21 Avaanu vasikhajova, ‘Loleela! Wuli panu!’ awu ‘Wuli pala!’ Puliisi, uWutwa wa Nguluvi wuli munyeenyu.”
\p
\v 22 Baheene uYeesu wávajovela avamanyisiwa vaakwe wáaja, “Sikhayinsa insiku sina mukhadobokha kiiva lumo nu Lusawo lwa Muunu hata lijuva limo, leelo musikhalyaga.
\v 23 Avaanu vakhava vikivajovela viija, ‘Loleela! Yula pala!’ awu ‘Uyu panu!’ Musikhavahuvililaji wala kivafwata.
\v 24 Navajovela ago, kwa kiiva pina nikhava niitina one Lusawo lwa Muunu, nikhayinsa ngaja lumuli lwa noonya pina luyinsa nyangu nyangu na kimulikha imbali soona mu wulanga.
\v 25 Pina gashaanali ago kiwonekha, tangusiina one Lusawo lwa Muunu nisilongole kilava mu malava minshi na kikhaanwa na vaanu va shisafi ishi.
\p
\v 26 “Ngaja shina yikhandi mu nsiku sa Nuhu, shiisho ndeeno shina yikhava uluhaavi lwa kitina one Lusawo lwa Muunu.
\v 27 Mu luhaavi lwa Nuhu, avaanu vakhandi viilya na kiingʼwa, vitoola na kitoolwa, mbakha ilijuva lila pina uNuhu iyinjila mu shipugo ishikhome. Apo, inoonya inkhome yatoonyaga, yavabuda avaanu woona.\f + \fr 17:27 \xt Yimba mu litaafili lya Shiyanso 6–7.\f*
\p
\v 28 “Khanji mu luhaavi lwa Looti, yikhandi shiisho ndeeno. Avaanu vakhandi viilya na kiingʼwa, viigula na kigusa, vivyala na kisenga.
\v 29 Leelo, ilijuva lila uLooti pina wáhumile ku Sodoma, umooto mukhali kihuma kushaanya gwayiishile ngaja noonya, gwavabuda avaanu woona.\f + \fr 17:29 \xt Yimba mu litaafili lya Shiyanso 19:24-25.\f*
\v 30 Shiyooli, shiisho ndeeno shina yikhava ilijuva lila, one Lusawo lwa Muunu pina nikhava niyinsa.
\p
\v 31 “Ilijuva ilyo, umuunu yuna ali pashaanya ya nanda asikhayiikhaga kitoola shoshoona mukhati, leelo ayiikhaje na kisiga. Woope yuna ali ku mugunda, asikhatinaga kukhaaya kitoola shoshoona.\fig Jewish house|lb00234c.jpg|col|17:30-31|Horace Knowles and Louise Bass, The British and Foreign Bible Society, 1994|Inanda iya Shiyahuudi|17:31\fig*
\v 32 Mukumbukhaje gina gamupataga umudala wa Looti.\f + \fr 17:32 \fq Umudala wa Looti: \ft Umwene wásetukhaga kiiva nsimbili ya muunyo kwa kiiva ya kisala indaji ya Nguluvi, pina wáyiimaga wáseetukha wáloleela ku Sodoma, ilijumbi lina Nguluvi wájovile libudwe. \xt Yimba mu litaafili lya Shiyanso 19:26.\f*
\v 33 Umuunu yoyoona yuna isakula kiwusaajila uwuumi waakwe, uyo asiwuyase. Leelo umuunu yoyoona yuna ikiwuyasa, uyo asiwupate.
\p
\v 34 “Nikivajovela kiija, ilijuva ilyo avaanu vavili vakhava vagonile pa wusaga wumo. Yumo akhahigwa, uyunji akhalekhwa.
\v 35 Khanji kukhava na vashimaayi vavili vakhava vihaawula lumo. Yumo akhatoolwa nu Nguluvi, uyunji akhalekhwa. [\v 36 Avaanu vavili vakhava visenga insengo ku mugunda, yumonga akhatoolwa, uyunji akhalekhwa.]\f + \fr 17:36 \ft Amaswi aga, gakusiina mu mayandikhwa agamonga amakuulu. \xt Yimba mu litaafili lya Mataayo 24:40.\f*”
\p
\v 37 Avamanyisiwa vamuposa uYeesu vaaja, “Mutwa, ago gakhasenjekha kwi?” Wávayankha kwa lufitikho wáaja, “Kuna yifwiliile inkhanu, ukho kukwene inumbusi sikungaana.”
\c 18
\s Kimufuunya uNguluvi kugaya kikhatala
\p
\v 1 UYeesu wávajovela avamanyisiwa vaakwe ishihwano kwa kivamanyisa kiija, vave vikimufuunya uNguluvi luhaavi loona, kugaya kikhatala.
\v 2 Wávajovela wáaja, “Akhandi akwali umuhigaaji mu lijumbi limonga. Umuhigaaji uyo, asikhandi ikimutiila uNguluvi, khanji asikivatuna kivatanjilisa avanji.
\v 3 Lino, mu lijumbi ilyo, akhandi akwali umufwile yumonga yuna akhandi iiluta wiila wiila kunyaakwe kilomba umutango, akhandi iijova, ‘Nilomba uhije umukhole, kiija umulugu wangu aleshe kitoola ifya kunyangu.’
\p
\v 4 “Nsiku nyinshi sashilaga, umuhigaaji yula akhandi apiyiteneeshe kikhaana kimutanga umufwile yula. Baheene kuwudugo, wáhiivile mu numbula yaakwe wáaja, ‘Hata nda nisikimutiila uNguluvi, wala kivatuna avaanu kivatanga,
\v 5 leelo, kwa kiiva umufwile uyu ikinilafya mandu, lino nisiihije umukhole gwakwe, baheene aleshe kiyinsa wiila wiila!’”
\p
\v 6 Baheene uMutwa uYeesu wáaja, “Yimanyisaaji kwa muhigaaji yula umunansi, ngaja shina wálamulaga kisenga!
\v 7 Lino! UNguluvi, asikwiliile kivasenjela wunofu avabaagule vaakwe vina vikimufuunya ishilo ni shiminsi? Wuli, asidiile kivatanga?
\v 8 Nikivajovela kiija, uNguluvi asivasenjele nyangu gina gisakulwa. Lino, one uLusawo lwa Muunu pina nikhava niitina mu nyi, nikhavaaga avaanu vina vikinihuviilila?”
\s Ishihwano sha Mufalisaayo nu mutofya khoodi
\p
\v 9 Baheene uYeesu wávajovela kwa shihwano avaanu vina vayiwonaga kiija vagolofu na vina vavasalaga avayaanave woona, wáaja,
\v 10 “Avaanu vavili vakhalutile kifuunya ku nanda imbaagule iya kifuunyila, yumonga akhandi Mufalisaayo, uyunji akhandi mutofya khoodi.
\v 11 UMufalisaayo yula wáyiima mwene duguli wáfuunya wáaja, ‘Wee Nguluvi, nikikuhonjesa, kwa kiiva one nisili ngaja avaanu avanji, avapokhaaji, avanansi na vaafu, khanji nisili ngaja umutofya khoodi uyu!
\v 12 One niilekha kiilya mala khavili kwa lijuma, kwa kiiva ya kifuunya. Khanji, niihumya isadaakha shipuga shimo mu fipuga ishumi mu fiinu fyangu fyona.’
\v 13 Leelo umutofya khoodi yula, wáyiimile kutali asungeeme, ikiyitova tova pa shifuva kwa kisugumilwa, iijova, ‘Wee Nguluvi, unisungupile, kwa kiiva one nili munansi!’”
\v 14 Baheene uYeesu wáaja, “Nikivajovela kiija, umutofya khoodi wáwuyaga kukhaaya avasiiwe kiiva mugolofu pa Nguluvi. Leelo uMufalisaayo yula asikhavasiiwe! Kiiva, umuunu yoyoona yuna ikiyitufya, uNguluvi akhamuyiisa. Umuunu yoyoona yuna ikiyiyiisa, uNguluvi akhamutufya.”
\s UYeesu ikivayimiilila avaana avanangʼana
\r (Mataayo 19:13-15; Maluko 10:13-16)
\p
\v 15 Ilijuva limonga avaanu vakhandi vikimuleetela uYeesu avaana vanangʼana, kiija avaviishile amawokho gaakwe baheene avayimiilile. Avamanyisiwa vaakwe vaganile kilyaga ilyo, vayansa kivakhajila avasafi va vaana.
\v 16 Baheene uYeesu wávashemeela avaana valute kunyaakwe, wáaja, “Valeshi avaana avanangʼana vayinse kunyangu, musikhavakhaanaji, kwa kiiva uWutwa wa Nguluvi wuli kwa vaanu vina vali ngaja avaana ava.
\v 17 Shiyooli nikivajovela, umuunu yoyoona yuna asikimuhuviilila uNguluvi ngaja umwana umunangʼana, asikwiliile kiyinjila mu Wutwa wa Nguluvi hata lijuva limo.\f + \fr 18:17 \ft Uluganulo ulunji lukwiliile kiiva, \fqa Umuunu yoyoona yuna asikunda kilongosewa nu Nguluvi ngaja umwana shina ikunda kilongosewa na vasafi vaakwe, asikwiliile kiyinjila mu Wutwa wa Nguluvi hata lijuva limo.\f*”
\s Iliposo lya muunu umunya wusi
\r (Mataayo 19:16-30; Maluko 10:17-31)
\p
\v 18 Umukhome yumonga wámuposa uYeesu wáaja, “Wee Mumanyisaaji munofu, nigahe shishi baheene nipate uwuumi wa shiluta?”
\v 19 UYeesu wámugomosesa wáaja, “Kwashi ukinijova kiija nili munofu? Kusiina yuna munofu, leelo yu Nguluvi mwene duguli!
\v 20 Usimeenye indaji sa Nguluvi, ‘Usikhawafukhaga, usikhabudaga, usikhahiijaga, usikhagabedelaga aga wudehi, uvatiilaje uwiiho nu maayi waakho.’\f + \fr 18:20 \xt Yimba mu litaafili lya Kihuma 20:12-16; Luuju lwa Ndaji 5:16-20.\f*”
\v 21 Umwene wáaja, “Indaji iso soona, nisikheete kihuma uwaana wangu.”
\p
\v 22 UYeesu wáganile kipulikha ago, wámujovela wáaja, “Ugayile shiinu shimo. Lutaga uguse ifiinu fyona fina unafyo, ihela sina usiipate, uvagavile avapiina. Nda ugahe ndeeno, usiive wayivishilisa uwusi kwa Nguluvi. Baheene uyinse, unifwataje.”
\v 23 Umukhome yula, wáganile kipulikha ago, wásugumiilwe mandu, kwa kiiva akhandi ana wusi winshi mandu.
\v 24 UYeesu pina wámwajile kiija asugumiilwe, wáaja, “Lukhamu mandu avanya wusi kiyinjila mu Wutwa wa Nguluvi!
\v 25 Lupeefu ingamiya kishila mu mulindi gwa muhonelo, kulikho umunya wusi kiyinjila mu Wutwa wa Nguluvi!”
\p
\v 26 Avaanu vina vapulikhaga ago, vaaja, “Lino yu naani yuna akwiliile kikwava uwuumi wa shiluta?”
\v 27 UYeesu wávajovela wáaja, “Gina vigombola kisenga avaanu kwa ngufu saanave, kwa Nguluvi gisenjekha.”
\v 28 Apo, uPetulo wámujovela uYeesu wáaja, “Loleela, ose tifileshile ifiinu fyona, tikikufwata owe!”
\v 29 UYeesu wáaja, “Shiyooli, nikivajovela kiija, umuunu yoyoona yuna aleshile inanda yaakwe, umudala waakwe, avalukholo lwakwe, avasafi vaakwe awu avanaakwe, kwa kiiva ya Wutwa wa Nguluvi,
\v 30 uyo pina ali mu nyi muno iyanushila finshi kishila fina afileshile. Khanji, uluhaavi luna luyinsa, akhapeelwa uwuumi wa shiluta.”
\s UYeesu ilogola ulwa wutatu shina asiifwe na kifyukha
\r (Mataayo 20:17-19; Maluko 10:32-34)
\p
\v 31 UYeesu wávatoola avamanyisiwa vaakwe ishumi na vavili, wáava na woope palubali, baheene wávajovela wáaja, “Loleeli! Titaana kiluta ku Yelusalemu. Ukho kukwene, goona gina avakuwamalago vagayandikhaga aga one, yuna nili Lusawo lwa Muunu, giisa kisenjekha.
\v 32 Kiiva vasinitawule ku vaanu vina vasili Vayahuudi. Baheene vasinibede, vasinilije na kinifuunyila amata.
\v 33 Khanji, vasinitove na majalidi na kinibuda, leelo mu lisiku ilya wutatu, nikhafyukha.”
\p
\v 34 Leelo avamanyisiwa vaakwe vasikhagameenye gina akhandi ikivajovela, kwa kiiva vafihwagwa uluganulo lwa maswi aga. Woope vasikhameenye kiija uYeesu ilogolela shiinu shishi.
\s UYeesu iiponia umupofu
\r (Mataayo 20:29-34; Maluko 10:46-52)
\p
\v 35 UYeesu na vamanyisiwa vaakwe pina vakhandi vali nkholeela ni lijumbi lya Yeliko, umuunu yumonga yuna akhandi mupofu akhandi akheele mulubali mu nsila, ilomba ifiinu.
\v 36 Wáganile kipulikha avaanu vinshi viishila, wávaposa wáaja, “Kuna shi?”
\v 37 Vamujovela vaaja, “UYeesu uwa ku Nasaleti iishila.”
\v 38 Baheene wámushemeela uYeesu kwa ngufu wáaja, “Wee Yeesu, wee Lusawo lwa mutwa uDawudi, \f + \fr 18:38 \fq Lusawo lwa mutwa uDawudi: \ft Uluganulo lwakwe, \fqa uMukulusaaji\fqa*. Yimba iliswi \fqa Dawudi\fqa* mu Maswi aMahensa.\f* unisungupile!”
\v 39 Avaanu vina vakhandi vamulongwele uYeesu, vaava vikimukhajila kiija asisime. Leelo umwene wáshisaaga kimushemeela mandu wáaja, “Wee Lusawo lwa mutwa uDawudi, unisungupile!”
\p
\v 40 UYeesu wáyiima, wávalajisa kiija vamutwale kunyaakwe. Umupofu yula wáganaga kivejeela pa Yeesu, uYeesu wámuposa wáaja,
\v 41 “Wisakula nikugahile shishi?” Umupofu yula wáaja, “Wee Mutwa, nisakula kiloleela.”
\v 42 UYeesu wámujovela wáaja, “Lino uloleelaje! Waapona kwa kiiva wanihuviilila one.”
\v 43 Luhaavi luulo umupofu yula wáloleela, baheene wáava ikimufwata uYeesu, kuno ikimusufya uNguluvi. Avaanu woona, pina vagaagaga ago, woope vamusufyaga uNguluvi.
\c 19
\s UYeesu itangaana nu Sakaayo
\p
\v 1 UYeesu wáganaga kihuluta mu lijumbi lya Yeliko, baheene wáava iishila paakhati naakhati ya lijumbi lila.
\v 2 Mu lijumbi lila, akhandi akwali umuunu yumonga, yuna akhandi itambulwa Sakaayo. USakaayo akhandi mukhome wa vatofya khoodi, khanji akhandi munya wusi.
\v 3 Umuunu uyu akhandi isakula kimwaga uYeesu kiija ali wuli, leelo wágombolaga kimwaga kiiva akhandi mufupi, khanji avaanu vakhandi vinshi mandu.
\v 4 Baheene wáaluta luvilo kumwandi ya shipuga, wátaana mu mupishi gwa mujombe, kiija amwaje uYeesu pina iiva iishila pala.
\v 5 UYeesu pina wáganile kifikha pala, wáloleela kushaanya ya mupishi, wámwaga uSakaayo wáaja, “Sakaayo, yiikha nyangu! Kwa kiiva iminsiyaano mbakha nihwe mu litembe lyakho.”
\v 6 USakaayo wáyiikha nyangu, wámusaajisa uYeesu kukhaaya yaakwe kwa wushendeefu.
\p
\v 7 Avaanu woona vina vakhandi vikimwaga uYeesu pina ihuluta mula, vayansa kingʼuula, viija, “Kwashi iiluta kikhala kwa munansi!”
\v 8 Baheene uSakaayo wáyiima, wámujovela uMutwa wáaja, “Wee Mutwa! Lino, uwusi wangu niigava paakhati naakhati, ulubali lumo nisivapeele avapiina. Khanji, umuunu yuna namupokhaga shoshoona, nisimutinisise mala khana\f + \fr 19:8 \xt Yimba mu litaafili lya Njowo sa Valaawi 6:1-5.\f* mu fiinu fina namupokhaga.”
\v 9 UYeesu wámujovela wáaja, “Iminsiyaano uwukulukho wayinsa ku vaanu va nanda iyi, kwa kiiva umuunu uyu woope wa shikholo sha Abulahamu.
\v 10 Lulwene, one Lusawo lwa Muunu nayinsaga kisakula na kikulusa avaanu vina vayajile.”
\s Ishihwano sha vavanda vina vapelwagwa ihela
\r (Mataayo 25:14-30)
\p
\v 11 Woope avaanu vina vakhandi vikimupuliisa uYeesu vakhandi vihiiva kiija uWutwa wa Nguluvi wukhayansa uluhaavi luulo, kwa kiiva vakhandi nkholeela kifikha ku Yelusalemu. Baheene uYeesu wávajovela ishihwano
\v 12 wáaja, “Akhandi akwali umuunu yumonga wa shikholo sha shitwa yuna wáshuulile kiluta ku nyi ya kutali. Wálutaga ukho, kiija apeelwe uwutawulilwa wa kiiva mutwa, baheene atine kitema inyi yaakwe.
\p
\v 13 “Pina asinawuushe, wávashemeela avavanda vaakwe ishumi, shila muunu wámupeela ihela nyinshi,\f + \fr 19:13 \fq Ihela nyinshi: \ft Kwa Shiyunaani yiyandiikhwe, \fqa mina kumi. \ft Ihela iso saava sikwiliile kiiva hela sa mahombo ga musenga nsengo kwa meesi gatatu.\f* wávajovela wáaja, ‘Nisavisisaaji ihela isi mbakha pina nikhatina.’
\v 14 Baheene umuunu uyo wáwuukha. Leelo wáganile kiwuukha avaanu va nyi yaakwe vakhandi vikimukhalalila, baheene vavafilikha avanandeje vamufwata vaajova ndeeni, ‘Umuunu uyu, tisisakula ave mutwa weesu!’
\v 15 Hata nda vajovaga ilyo, wápelwagwa uwutwa uwa shitwa. Pina wátinaga, wávashemeelile avavanda vala vina wávapeelaga ihela, kiija amanye shila muunu akwavile silinga.
\p
\v 16 “Umuvanda wa wutasi wáafikha, wámujovela wáaja, ‘Wee mutwa, ihela sina wanipeelaga, nisaviise isinji, nasavisa fipuga ishumi.’
\v 17 Umutwa yula wámujovela wáaja, ‘Waagaha wunofu mandu, owe uli muvanda munofu. Nisikupeele kitema amajumbi ishumi kwa kiiva ukhandi muyinatifu kwa fisheefu.’
\v 18 Umuvanda wa wuvili woope wáafikha, wámujovela wáaja, ‘Wee mutwa, ihela sina wanipeelaga, nisaviise isinji fipuga fisaanu.’
\v 19 Umutwa wámujovela woope uyu wáaja, ‘Na owe, nikikupeela kitema amajumbi gasaanu.’
\p
\v 20 “Umuvanda uyunji wáafikha, wáaja, ‘Wee mutwa, ihela saakho isi apa. Nasipinyaga mu munyankha, kiija sisikhayagaga.
\v 21 Nagahaga ilyo kwa kiiva nikikutiila, owe uli muunu mukhamu. Witoola fina usiviishile, khanji wikungula fina usivyalile.’
\p
\v 22 “Umutwa wámujovela wáaja, ‘Wee muvanda yuna uli munansi! Lino, nikikuhiga kwa maswi gaakho gina walogola. Waava umeenye kiija one nili muunu mukhamu mandu, nitoola fina nisiviishile, khanji nikungula fina nisivyalile.
\v 23 Lino kwashi usikhasiviishile ihela sangu kwa vina visavisa,\f + \fr 19:23 \fq Kwa vina visavisa: \ft Kukwene avaanu vinshi viviikha ihela saanave, baheene siyonjelele.\f* baheene nitoole lumo ni sa pashaanya sina siyonjeleele?’
\p
\v 24 “Baheene wávajovela avaanu vina vakhandi vayiimile pala wáaja, ‘Uyu, mutoole ihela saakwe, mumupeele yuna asaviise ishumi.’
\v 25 Vamujovela vaaja, ‘Wee mutwa, mbona yula anaso lishumi!’
\p
\v 26 “Wáaja, ‘Nikivajovela kiija, umuunu yoyoona yuna iimanya gina nilogola, uNguluvi asimupeele kimanya mandu. Leelo umuunu yoyoona yuna asikigamanya gina nilogola, hata uwumanyi uwudoodo wuna anawo, akhapokhwa.
\v 27 Lumo na ago, muvaleete avalugu vangu vala vina vakhandi vasisakula one nive mutwa waanave, muvabude baaha panyangu!’”
\s UYeesu iyinjila ku Yelusalemu kwa filuulu
\r (Mataayo 21:1-11; Maluko 11:1-11; Yohana 12:12-19)
\p
\v 28 UYeesu pina wájovaga ago, wáava apiyiteneeshe kitaana kiluta ku Yelusalemu kuno avalongwele avamanyisiwa vaakwe.
\v 29 Pina ali nkholeela mu lujinji lwa Betifage nu lwa Betaniya, ku shidunda shina shikhandi shitambulwa shidunda sha Miseyituni, wávafilikha avamanyisiwa vaakwe vavili,
\v 30 wávajovela wáaja, “Lutaji mu lujinji lula luna luli pamwandi yeenyu. Pina muhuluta mula, musiyaaje inyana dogovi yipinyiilwe, yina yisinajelwajwe kiyangalwa nu muunu. Yiyawulilaji, muyileete panu.
\v 31 Umuunu nda avapose kiija, ‘Kwashi mukiyiyawulila?’ mujovelaji kiija, ‘UMutwa ana nsengo nayo.’ ”
\p
\v 32 Baheene avamanyisiwa vala vaaluta, vagaaga goona ngaja uYeesu shina akhandi avajoveele.
\v 33 Pina vikiyiyawulila inyana dogovi yila, avanya nayo vavaposa vaaja, “Kwashi mukiyiyawulila inyana dogovi iyi?”
\v 34 Vavajovela vaaja, “UMutwa ana nsengo nayo.”
\v 35 Vamutwalila uYeesu, vatandikha amenda gaanave pa dogovi,\f + \fr 19:35 \fq Dogovi: \ft UYeesu pina wáyangeele idogovi badala ya falaasi, wáwonensaaga avaanu kiija, umwene iyinsa ngaja mutwa wa wulindamafu, asili ngaja mutwa wa kileeta uwulugu.\f* baheene uYeesu wáyangala.
\p
\v 36 UYeesu pina iiluta, avaanu vakhandi vitandikha amenda gaanave mu nsila.
\v 37 Pina ali nkholeela kiyiikha ku shidunda sha Miseyituni, ishipuga shoona sha vamanyisiwa vaakwe shashendeeva, vayansa kimusufya uNguluvi kwa kiiva ya mabikha goona gina vagaagaga pina iigaha uYeesu. Vaava vikimusufya mandu uNguluvi
\v 38 viija,
\b
\q “Ayimililwajwe uMutwa yuna iyinsa kwa litaawa lya Mutwa uNguluvi.\f + \fr 19:38 \xt Yimba mu litaafili lya Sabuli 118:26.\f*
\q Uwulindamafu kushaanya nu wutupikho kwa Nguluvi yuna ali kushaanya.”
\b
\p
\v 39 Mu shipuga shila vakhandi vakwali aVafalisaayo avanji, vamujova uYeesu vaaja, “Mumanyisaaji, vakhajila avamanyisiwa vaakho, valeshe kilogola ago!”
\v 40 Leelo uYeesu wáaja, “Nikivajovela, ava nda vasisime, amangʼanga ago gasilyove mandu!”
\s UYeesu iikuva amalago kiija iYelusalemu yisibojolwe
\p
\v 41 UYeesu pina wálivejeelaga ilijumbi lya Yelusalemu, wáyansa kilikhoolela
\v 42 wáaja, “Owe lijumbi lya Yelusalemu, waali uve wiimanya iminsiyaano gina wisakulwa kigasenga, baheene ndi waava nu wulindamafu! Leelo, lino gafihiilwe pa meeho gaakho.
\v 43 Mu nsiku sina siyinsa, avalugu vaakho vakhasenga uluhengo ulwa kipilima ilijumbi lyakho lyona, apo baheene vakhayansa kikuyalushila kihuma imbali soona.
\v 44 Vakhakugwisa pansi, owe na vaanu vaakho woona. Vasikhalilekha hata lingʼanga lina likhasigala pashaanya ya lingʼanga liyine,\f + \fr 19:44 \fq Vasikhalilekha hata lingʼanga lina likhasigala pashaanya ya lingʼanga liyine: \ft Inanda imbaagule iya kifuunyila yabomolwagwa na Valuumi umwakha gwa mashumi fungati pina wásawaagwa uYeesu Kilisito. \f* kwa kiiva ukhandi usiganile kimanya uluhaavi luna uNguluvi ikikuleetela uwukulukho!”
\s UYeesu ivalasa inanda imbaagule iya kifuunyila
\r (Mataayo 21:12-17; Maluko 11:15-19; Yohana 2:13-22)
\p
\v 45 UYeesu wáyinjilaga mu lukeeke lwa nanda imbaagule iya kifuunyila. Pina wáyinjila, wáyansa kivadaga woona vina vakhandi viigusa na kigula ifiinu.
\v 46 Wávajovela wáaja, “Yiyandiikhwe mu Mayandikhwa aManofu, ‘Inanda yangu yikhava nanda ya mafuunyo.’\f + \fr 19:46 \xt Yimba mu litaafili lya Isaaya 56:7.\f* Leelo omwe mwaseetula kiiva ‘wiikhasi wa vahiiji.’\f + \fr 19:46 \xt Yimba mu litaafili lya Yelemiya 7:11.\f* ”
\p
\v 47 Baheene uYeesu wáava imanyisa avaanu shila lijuva mu lukeeke lwa nanda imbaagule. Baheene avatambule avakhome, avamanyisaaji va ndaji sa Musa na vakhome va Vayahuudi, vaava visakula insila ya kimubuda.
\v 48 Leelo vapotwagwa, kwa kiiva avaanu woona vina vakhandi vikimufwata, vamupulisaaga mandu.
\c 20
\s UYeesu iposewa ulwa wutawulilwa waakwe
\r (Mataayo 21:23-27; Maluko 11:27-33)
\p
\v 1 UYeesu akhandi ikivamanyisa avaanu mu lukeeke lwa nanda imbaagule iya kifuunyila, na kivajovela avaanu iMola iNofu. Ilijuva limonga, avatambule avakhome, avamanyisaaji va ndaji sa Musa na vakhome va Vayahuudi vamulutilaga.
\v 2 Vamuposiise kiija, “Tujovela, aga gina wiigaha, wiigaha kwa wutawulilwa wa naani? Yu naani yuna wákupeela uwutawulilwa uwo?”
\p
\v 3 Wávajovela wáaja, “Na yuune nisivapose. Munijovele,
\v 4 uwutawulilwa wa Yohana uwa kitwinia avaanu wahumaga kwi? Wahumaga kwa Nguluvi awu kwa vaanu?”
\v 5 Baheene vaposania veene vaaja, “Nda timuyanshe kiija, wahumaga kwa Nguluvi, asitupose kiija, ‘Lino kwashi musikhamuhuviliile?’
\v 6 Leelo nda tijove wápelwagwa na vaanu, avaanu woona ava, vasituhude, kwa kiiva vakhandi vihuviilila kiija uYohana akhandi mukuwamalago.”
\v 7 Kuunyuma, vamujovela vaaja, “Tisimeenye uwutawulilwa uwo kuna wahumaga.”
\v 8 UYeesu wávajovela wáaja, “Na yuune, nisikivajovela kiija yu naani anipeelile uwutawulilwa uwa kisenga aga.”
\s Ishihwano sha valimaaji avadehi
\r (Mataayo 21:33-46; Maluko 12:1-12)
\p
\v 9 Baheene uYeesu wáyansa kivajovela avaanu ishihwano ishi, wáaja, “Akhandi akwali umuunu yumonga yuna wálimaga umugunda gwakwe na kivyala amasabiibu. Wávakhoodesa avalimaaji umugunda gula, baheene umwene wáshuula, wáakhala nsiku nyinshi.
\v 10 Pina lwafikha uluhaavi ulwa kiyava amasabiibu, wámufilikha umuvanda kwa valimaaji vala, kiija amutoolele iligawo lyakwe ilya nkungulo. Leelo avalimaaji vala vamutova na kimudaga, bila kimupeela shiinu.
\p
\v 11 “Umuunu yula wámufilikha khanji umuvanda uyunji. Uyo woope vamutova na kimuyegula, khanji vamudaga bila kimupeela shiinu.
\v 12 Baheene wámufilikha uwa wutatu. Uyo woope vamutesa, vamudaga kunja ya mugunda.
\p
\v 13 “Kuunyuma, umunya mugunda wáaja, ‘Lino nisiigahe shishi? Uluhaavi ulu nisimufilishe umwanangu umugani! Pamonga uyu vasimutiile.’
\v 14 Umwanaakwe wáwuukha iiluta, leelo avalimaaji vala pina vamwaga, vajovelana vaajova, ‘Uyu yumwene umunya kihaala umugunda ugu. Lino, timubude, baheene uwuhaasi waakwe wuve weesu.’
\v 15 Vamudaga kunja ya mugunda, vamubuda.”
\p Baheene uYeesu wávaposa, “Lino, muhiiva umunya mugunda yula asivagahe shi avalimaaji vala?
\v 16 Asiyinse kivabuda, nagu mugunda gula asivakhoodese avaanu vanji!” Avaanu vaganaga kipulikha amaswi ago, vaaja, “Ago gasikhawonekhaga hata lijuva limo!”
\v 17 Leelo uYeesu wávaloleela, wávaposa wáaja, “Lino, aMayandikhwa aga gana luganulo lushi?
\q ‘Ilingʼanga lina avasengaaji valikhaanaga,\f + \fr 20:17 \fq Ilingʼanga lina avasengaaji valikhaanaga: \ft UYeesu pina ilogola amaswi aga Lufingo uLukuulu, apo iiva ikiyijova yumwene. \f*
\q lilyene liveele lingʼanga likhome ilya ku mbogonyo ya luutu lwa nanda.’\f + \fr 20:17 \fq Lingʼanga likhome ilya ku mbogonyo ya luutu: \ft AVayahuudi vakhandi visenga inanda saanave kwa matofaali ga mangʼanga gina gakhandi gahongwelwe. Ilingʼanga ilikhome ilihongole ilya ku mbogonyo likhandi lina nsengo nkhome iya kikhangasa uluutu, ndeeno kukhandi kuna mangʼanga mu mbogonyo soona isa nanda pina inyengo sivili sitangaana. Ilingʼanga ilikhome ilyo ilya ku mbogonyo, likhandi ligolosa amangʼanga aganji goona gina gisengwa mu luhengo ulwa nanda. UYeesu lingʼanga likhome ilya nanda imbaagule imya iya Nguluvi. Inanda iyo, shihwano sha shipuga shina shikimuhuviilila Nguluvi. \xt Yimba mu litaafili lya Vaefeso 2:19-21; Isaaya 28:16; Sabuli 118:22.\f*\fig |Cornerstone1_Luke20.17_GT00081.jpg|col||Gordon Thompson|Ilingʼanga ilikhome ilya ku mbogonyo ya luutu lwa nanda|20:17\fig*
\m
\v 18 “Umuunu nda agwile pa lingʼanga ilyo, asidenyenkhane, khanji umuunu yoyoona yuna lisimugwile, lisimuhaawule mandu.”
\p
\v 19 Baheene avamanyisaaji va ndaji sa Musa na vatambule avakhome, vaamanya kiija ishihwano shila shikhandi shikivajova vaveene. Baheene vaava visakula kimukhata bahala, leelo vavatiilaga avaanu.
\s Kihomba ikhoodi kwa Kayisaali
\r (Mataayo 22:15-22; Maluko 12:13-17)
\p
\v 20 Baheene avakhome va Vayahuudi vaava vikimusigama uYeesu. Vavafilikhaga avaanu vina vayigahaga ngaja vagolofu, kiija vamuyangalilaje gina iigaha. Vakhandi viigaha ilyo kiija vamanye amahiiva gaakwe, baheene vamukhate na kimutwala kwa mukhome wa nyi vamuhije.
\p
\v 21 Baheene avaanu vala vamuposa uYeesu vaaja, “Mumanyisaaji, timeenye kiija wiijova na kimanyisa aga shiyooli. Khanji usikimutiila hata muunu yuna ana nsengo nkhome, leelo wimanyisa ishiyooli kwa vaanu kiyinatila shina isakula uNguluvi.
\v 22 Wuli, indaji sa Musa sikitutawula kihomba ikhoodi kwa Kayisaali, umutwa wa Valuumi, awu ndaali?”
\p
\v 23 Leelo uYeesu wáamanya uwumyansi waanave, wávajovela wáaja,
\v 24 “Muniwonense isilinje iya dinaali. Ishimanyilo ishi na mayandikhwa aga gina gakwali mu silinje iyi ga naani?” Aveene vamugomosesa vaaja, “Ga Kayisaali, umutwa wa Valuumi.”
\v 25 Baheene uYeesu wávajovela wáaja, “Lino, ifya Kayisaali mupeelaji uKayisaali, ifya Nguluvi mupeelaji uNguluvi.”
\p
\v 26 Avaanu vala vaswigaga mandu iliyankho lya Yeesu, vasisima tototo. Vapootwa ulujowo ulwa kimukhatila, kwa kiiva ya maswi gina wávajovaga pa vaanu.
\s Ulufyukho lwa vaanu vina vafwile
\r (Mataayo 22:23-33; Maluko 12:18-27)
\p
\v 27 Baheene aVasadukaayo\f + \fr 20:27 \fq AVasadukaayo: \ft Yimba iliswi \fqa Vasadukaayo\fqa* mu Maswi aMahensa.\f* vina vakhandi viija kusiina kifyukha vina vafwile, vaaluta kwa Yeesu vamuposa vaaja,
\v 28 “Mumanyisaaji, uMusa wátuyandishilaga indaji kiija, umuunu nda afwe na kimulekha umudala angaya mwana, yisakulwa umaame amuhaale umufwile uyo, baheene amusavile avaana umaame yuna wáfwisaga.\f + \fr 20:28 \xt Yimba mu litaafili lya Luuju lwa Ndaji 25:5-6.\f*
\v 29 Lino, vakhandi vakwali avanyalukholo fungati, vina vakhandi vaana va wiihe yumo. Uwa wutasi wátoola umudala, wáafwa angaya mwana.
\v 30 Uwa wuvili, [wámuhaala umufwile yula, woope wáafwa angaya mwana].\f + \fr 20:30 \ft Amaswi aga, gakusiina mu mayandikhwa agamonga amakuulu. \f*
\v 31 Kuunyuma uwa wutatu, woope wámuhaala, wáafwa. Yaava shishila ku woona fungati. Avaanu woona vala vamutoolaga umudala yula, leelo woona vafwisaga bila kilekha umwana.
\v 32 Baheene kuwudugo, uwashimaayi yula woope wáafwa.
\v 33 Lino wuli, ilisiku lya kifyukha avaanu woona, umufwile yula akhava mudala wa naani? Kiiva wátolwagwa na vagoosi woona fungati!”
\p
\v 34 UYeesu wávajovela wáaja, “Avaanu va lino, vitoola na kitoolwa.
\v 35 Leelo avaanu vina uNguluvi ikivaaga kiija visakulwa kifyusiwa kihuma kwa vina vafwile na kikhala mu nyi imya, awo vasikhatoola, wala kitoolwa khanji.
\v 36 Lumo na ago vasikhafwa khanji, kwa kiiva vakhava ngaja avamalayikha. Viiva vaana va Nguluvi, kwa kiiva vafyusiwa kihuma kwa vina vafwile.
\p
\v 37 “Woope uMusa wájovile kiija vina vafwile vakhafyusiwa. Wájovile ilyo pala pa musita guna gukhandi guveekha, wámutambulaga uMutwa uNguluvi, ‘Nguluvi wa Abulahamu, Nguluvi wa Isaaka, khanji Nguluvi wa Yaakobo.’\f + \fr 20:37 \xt Yimba mu litaafili lya Kihuma 3:6.\f*
\v 38 Umwene asili Nguluvi wa vina vafwile, leelo Nguluvi wa vina wuumi. Kiiva, kunyaakwe avaanu woona wuumi.”\f + \fr 20:38 \fq Umwene asili Nguluvi wa vina vafwile, leelo Nguluvi wa vina wuumi. Kiiva, kunyaakwe avaanu woona wuumi. \ft Uluganulo lwakwe kiija, uAbulahamu, uIsaaka, nu Yaakobo vapili wuumi, vali lumo nu Nguluvi kushaanya. \f*
\p
\v 39 Apo, avamanyisaaji avanji va ndaji sa Musa vaaja, “Mumanyisaaji, walogola wunofu!”
\v 40 Kiyansa apo, vaava vitiila kimuposa.
\s UMukulusaaji mwana wa naani?
\r (Mataayo 22:41-46; Maluko 12:35-37)
\p
\v 41 Baheene uYeesu wávaposa wáaja, “Aasi, kwashi avaanu viijova, uMukulusaaji yuna uNguluvi wátahisaaga kimufilikha,\f + \fr 20:41 \fq UMukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* Lusawo lwa mutwa uDawudi?
\v 42 Kwa kiiva uDawudi yumwene, wáyandikhaga mu litaafili lya Sabuli, wájovile ndeeni,
\q ‘UMutwa uNguluvi wámujeele uMutwa wangu,
\q “Khala ku liwokho lyangu ilya kundiilo,
\q
\v 43 mbakha pina nikhava nakutanga
\q uvamene avalugu vaakho na kivatema.”’\f + \fr 20:43 \xt Yimba mu litaafili lya Sabuli 110:1.\f*
\m
\v 44 “Lino, nda uDawudi ikimutambula uMukulusaaji kiija, Mutwa waakwe, uMukulusaaji akwiliile wuli kiiva mwanaakwe?”
\s Ilipavilo lya vamanyisaaji va ndaji sa Musa
\r (Mataayo 23:1-36; Maluko 12:38-40; Luuka 11:37-54)
\p
\v 45 Avaanu woona pina vikimupuliisa uYeesu, umwene wávajovela avamanyisiwa vaakwe wáaja,
\v 46 “Muyivavalaje na vamanyisaaji va ndaji sa Musa. Vidobokha kijenda jenda vafwalile inkhansu inali na kihunjilwa na vaanu kwa kitiilwa pa munaada. Pina vali mu nanda isa kifuunyila, visakula kikhala mu fitengo ifya kumwandi. Mu fiwungo, viikhala mu fitengo ifya kitiilwa.
\v 47 Avaanu ava viipokha ifiinu ifya vina vafwiliilwe! Khanji mu wumyansi waanave, vifuunya amafuunyo matali, baheene avaanu vave vikivaaga vagolofu. Ilijuva lya mukhole, uNguluvi akhavalafya mandu!”
\c 21
\s Isadaakha ya mufwile umupiina
\r (Maluko 12:41-44)
\p
\v 1 UYeesu pina wáali mu lukeeke lwa nanda imbaagule iya kifuunyila, wávaajile avanya wusi viihumya isadaakha saanave mu shombo sha kihumisa isadaakha.
\v 2 Baheene wámwaga umufwile yumonga umupiina iiponya mula isilinje sivili\f + \fr 21:2 \fq Isilinje sivili: \ft Uluhaavi ulo sikhandi hela ndoodo mandu kishila ihela soona.\f* hela.
\v 3 Apo, uYeesu wáaja, “Shiyooli nikivajovela, uwashimaayi uyu umufwile, khanji mupiina, wáahumya kishila woona.
\v 4 Kiiva avanji woona awo vaahumya fisheefu mu fiinu fyanave ifinshi. Leelo uwashimaayi umufwile uyu mu wupiina waakwe, wáahumya fyona fina ikiyihuviilila mu wiikhasi waakwe!”
\s Inanda imbaagule iya kifuunyila yikhanangwa
\r (Mataayo 24:1-2; Maluko 13:1-2)
\p
\v 5 Baheene avamanyisiwa vamonga va Yeesu vakhandi viijova ulwa nanda imbaagule, shina yisenjiilwe na mangʼanga amanofu, lumo ni fiinu fya hela nyinshi fina avaanu vahumyaga kwa Nguluvi. Baheene uYeesu wáaja,
\v 6 “Lukhayinsa uluhaavi, aga goona gina mukigaaga lino gakhagwisiwa. Kusiina ilingʼanga lina likhasigala pashaanya ya lingʼanga liyine!”
\s Amalava amakhome gina gakhayinsa
\r (Mataayo 24:3-14; Maluko 13:3-13)
\p
\v 7 Avaanu vala vamuposa uYeesu vaaja, “Mumanyisaaji, ago gakhayinsa yooli? Khanji, shimanyilo shishi shina shikhatuwulanisa kiija gali nkholeela kisenjekha?”
\v 8 Wávajovela wáaja, “Muveesaje meeho, baheene musikhajanjilisiwaagwa! Kwa kiiva vakhayinsa avaanu vinshi kwa litaawa lyangu vakhajova, ‘One yuune Mukulusaaji!’\f + \fr 21:8 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* Khanji viija, ‘Uluhaavi luli nkholeela!’ Avaanu awo, musikhavafwataji!
\v 9 Omwe pina mukhapulikha imola sa wulugu, nu lugalukho lwa vaanu, musikhatungumalaji. Ago goona tangusiina mbakha gawoneshe, leelo uluhaavi ulwa wudugo lukhava lushaanali.”
\p
\v 10 UYeesu wáyitenekha kilogola kiija, “Inyi yimo yikhalwa ni nyi iyinji, uwutwa wumo wukhalwa nu wutwa uwunji.
\v 11 Imbali nyinshi kukhava mudegenkho mukhome, injala inkhome na matamu aga kiyambuhisa. Khanji, kukhava kuna fiinu fya kitiisa ni shimanyilo shikhome kihuma kushaanya.
\p
\v 12 “Leelo, pina gasinawoneshe ago goona, avaanu vakhavakhata omwe na kivalafya. Vakhavatwala kihigwa mu nanda isa kifuunyila, na kivadindila mu shifungo. Khanji vakhavatwala kwa vatwa na kwa vanya wutawulilwa baheene muhigwe, kwa kiiva omwe muli vamanyisiwa vangu.
\v 13 Leelo, ulo lulwene lukhava luhaavi lwenyu ulwa kivabedela ilihuuvi lyenyu ilya one.
\v 14 Lino, musikhaveesaji nu muninu muninu kiija, mukhajova shi.
\v 15 Kwa kiiva one nikhavapeela uluhala na maswi gina mukhajova, mbakha avalugu veenyu vakhagombola kivakhaana hata kivasivila.
\p
\v 16 “Khanji, mukhadoolelwa na vasafi veenyu, avayeenyu, avalukholo lwenyu, hata na vamanyi veenyu, khanji avamonga vakhabudwa.
\v 17 Avaanu woona vakhava vikivakhalalila kwa kiiva omwe muli vamanyisiwa vangu.
\v 18 Leelo lusikhayaga hata luyele lumo mu matwe geenyu!
\v 19 Omwe nda mukhagugumila, apo mukhayanushila uwuumi wa shiluta.
\s UYeesu ipavila kiija ilijumbi lya Yelusalemu likhanangwa
\r (Mataayo 24:15-21; Maluko 13:14-19)
\p
\v 20 “Uluhaavi luna mukhalyaga ilijumbi lya Yelusalemu lipiliimwe na vatovanaaji va wulugu, baheene mumanyaje kiija uluhaavi ulwa kinangwa ilijumbi ilyo luli nkholeela.
\v 21 Ino, vina vali ku nyi ya Yudeya vasijilaje ku fidunda, na vina vali mu lijumbi lya Yelusalemu, vapoolaje kunja na kisiga, na vina vali mu magunda, vasikhatinaga mu lijumbi.
\v 22 Kwa kiiva, uluhaavi ulo lukhava lwa malava, baheene amaswi goona gina gayandiikhwe mu Mayandikhwa aManofu gasenjeshe.
\v 23 Leelo aka, avashimaayi vina vakhava vana lwanda na vina vakhava viyonsa mu nsiku iso! Kwa kiiva yikhava lukhamu mandu mu nyi iyo, inkhalasi ya Nguluvi yikhayinsa ku vaanu va shisafi ishi.
\v 24 Avaanu avanji vakhabudwa kwa panga, avanji vakhatwalwa mu wuvanda wa nyi isinji. Baheene avaanu vina vasili Vayahuudi, vakhayinsa kitema ilijumbi lya Yelusalemu, mbakha uluhaavi lwanave ulwa kitema pina lukhava lwasila.
\s Kiyinsa khanji kwa Lusawo lwa Muunu
\r (Mataayo 24:29-31; Maluko 13:24-27)
\p
\v 25 “Fikhawonekha ifimanyilo mu lijuva, mu mwesi na mu nondwe. Na pa nyi panu, ibahali sikhava na mavingu makhome amanya lugiino, ulo lukhavaviikha avaanu va nyi soona, kiiva na malava makhome na kitiila mandu.
\v 26 Ago goona, pina gakhava giyinsa mu nyi, avaanu vakhasilikha inumbula kwa kiiva ya kitiila mandu. Vakhava vihiiva kiija giyinsa amalava amakhamu, kwa kiiva, ifiinu fina fili kushaanya fikhadegenkha.
\p
\v 27 “Baheene woona vakhanyaaga, one Lusawo lwa Muunu niyinsa mu mafunde, nina ngufu nu wutupikho wukhome.\f + \fr 21:27 \xt Yimba mu litaafili lya Daniyeli 7:13.\f*
\v 28 Ago goona pina gakhava giyansa kisenjekha, yiimaji, mukhangalaje na kishendeeva, kwa kiiva ago giwonensa kiija uNguluvi ali nkholeela kivakulusa!”
\s Ishihwano sha mujombe
\r (Mataayo 24:32-35; Maluko 13:28-31)
\p
\v 29 Baheene uYeesu wávajovela avamanyisiwa vaakwe ishihwano, wáaja, “Loleeli ilipishi lya mujombe na mapishi aganji goona.
\v 30 Pina mukigaaga amapishi gayansiise kilembula, nyangu mwimanya kiija uluhaavi lwa mingo luli nkholeela.
\p
\v 31 “Shiisho ndeeno, na yuumwe pina mukhagaaga ago goona gisenjekha, manyaji kiija, uWutwa wa Nguluvi wuli nkholeela kiyinsa.
\v 32 Shiyooli nikivajovela kiija, ishisafi ishi shisikhashila mbakha aga goona pina gakhava gasenjekha.
\v 33 Uwulanga ni nyi fikhashila, leelo amaswi gangu gakhava ga shiluta.
\s Muveesaje meeho
\p
\v 34 “Muveesaje meeho! Musikhamenwagwa nu wupafu, uwugaasi na malava ga mu nyi iyi, baheene ilijuva ilyo ilya wudugo lisilaave liyinse kwa kivatinuhisa.
\v 35 Kwa kiiva ilijuva ilyo likhavatinuhisa avaanu woona mu nyi yoona.
\v 36 Lino, muveesaje meeho uluhaavi loona, mukimufuunya uNguluvi, baheene avapeelaje ingufu isa kishila mu goona gina gakhayinsa, baheene muve mukiyikhangasa kiyiima pamwandi yangu, one Lusawo lwa Muunu mu lisiku ilya kihigwa inyi.”
\p
\v 37 Wiila paminsi, uYeesu akhandi imanyisa avaanu mu lukeeke lwa nanda imbaagule iya kifuunyila. Wiila paashilo akhandi iiluta kigona ku shidunda sha Miseyituni.
\v 38 Shila lijuva, avaanu woona vakhandi vilamukha ulwamilaawu mandu na viiluta mu lukeeke lwa nanda imbaagule, kiija vamupuliise.
\c 22
\s UYuuda iyiitikha kimudoolela Yeesu
\r (Mataayo 26:1-5, 14, 16; Maluko 14:1-2, 10-11; Yohana 11:45-53)
\p
\v 1 Uluhaavi lwa shiwungo sha makhaate gina gasiponyisiiwe ishiwumulilo\f + \fr 22:1 \fq Shiwungo sha makhaate gina gasiponyisiiwe ishiwumulilo: \ft Yimba iliswi ili mu Maswi aMahensa. \f* lukhandi nkholeela. Ishiwungo isho shikhandi shitambulwa Pasaakha.\f + \fr 22:1 \fq Pasaakha: \ft Yimba iliswi ili mu Maswi aMahensa. \f*
\v 2 Avatambule avakhome na vamanyisaaji va ndaji sa Musa, vakhandi visakula insila iya kimubuda uYeesu. Vakhandi viigaha ilyo kwa kityega, kwa kiiva vakhandi vikivatiila avaanu.
\p
\v 3 Baaho, uShetaani wámuyinjila uYuuda, yuna akhandi itambulwa Isikaliyoote. Umuunu uyu akhandi munyaayumo mu vamanyisiwa vala ishumi na vavili va Yeesu.
\v 4 Baheene uYuuda wáaluta kwa vatambule avakhome, na kwa vakhome va vasulukhali vina vakhandi viyangalila inanda imbaagule iya kifuunyila. Wápulinkhana na woope shina hambi vikimukhata uYeesu.
\v 5 Ilyo lyavashendeefya mandu avakhome vala, baheene vapulinkhana nu mwene kimupeela ihela.
\v 6 UYuuda wáyiitikha, baheene wáyansa kisakula uluhaavi luna ishipuga sha vaanu shilikusiina, kiija amudoolele uYeesu.
\s Ulunoso ulwa shakiilya sha Pasaakha
\r (Mataayo 26:17-25; Maluko 14:12-21; Yohana 13:21-30)
\p
\v 7 Ilijuva ilya shiwungo sha makhaate gina gasiponyisiiwe ishiwumulilo, lyafikha. Ilijuva ilyo, lilyene lina aVahayuudi vakhandi vikisishinja inyana nkholo sina sikhandi sivishiilwe kwa kiiva ya shiwungo sha Pasaakha.
\v 8 Baheene uYeesu wávafilikha uPetulo nu Yohana, wávajovela wáaja, “Mulute mutunosese ishakiilya sha shiwungo sha Pasaakha.”
\v 9 Vamuposa vaaja, “Wisakula tinose kwi?”
\v 10 Wávajovela wáaja, “Pina mwiyinjila mu lijumbi lya Yelusalemu, ukho musitangaane nu mugoosi yumonga, avegeele injiilo ya malenga. Uyo yumwene mumufwataje mbakha ilitembe lina hambi iyinjila.
\v 11 Apo mujovelaji umunya litembe kiija, ‘UMumanyisaaji iijova, “Uwudaama wa vahensa wuli kwi wuna nikwiliile kiliila ishakiilya sha shiwungo sha Pasaakha lumo na vamanyisiwa vangu.”’
\v 12 Apo, asivasoonele uwudaama uwukhome uwa pa juulu, wuna wuvishiilwe pa kikhala. Umo mumwene mutunosese.”
\p
\v 13 Avamanyisiwa vala vawuukha viiluta, vaafikha ku Yelusalemu. Vaganaga kifikha, vagaaga goona ngaja shina uYeesu akhandi avajoveele. Baheene vashinosa ishakiilya sha shiwungo sha Pasaakha.
\s IShakiilya sha Mutwa
\r (Mataayo 26:26-30; Maluko 14:22-26; 1 Vakolinto 11:23-25)
\p
\v 14 Uluhaavi ulwa kiilya lwafikha. Baheene uYeesu wáakhala kiilya ishakiilya lumo na vanandeje vaakwe.
\v 15 Wávajovela wáaja, “Nina lihaahi mandu kiilya ishakiilya isha shiwungo ishi isha Pasaakha lumo noomwe, pina nisinalafisiwe.
\v 16 Nikivajovela kiija, nisikhalya khanji ishiwungo sha Pasaakha, uluganulo lwakwe mbakha pina yikhakhamiilikha mu Wutwa wa Nguluvi.”
\p
\v 17 Baheene uYeesu wátoola ikhoomasi ya divaayi, wámuhonjesa uNguluvi wáaja, “Tooli iyi, woona mungʼwe!
\v 18 Nikivajovela kiija, shiyooli nisikhangʼwa khanji idivaayi mbakha uWutwa wa Nguluvi pina wukhayinsa.”
\p
\v 19 Baheene wátoola umukhaate wámuhonjesa uNguluvi, wágumenyulania, wávapeela avamanyisiwa vaakwe wáaja, “Ugu gugwene muvili gwangu, guna guhumisiwa kwa kiiva yeenyu. Mugahaje ndeeni, kwa kinikumbukha one.”
\v 20 Vaganaga kiilya, uYeesu wáagaha khanji shishila, wátoola ikhoomasi ya divaayi wávajovela wáaja, “Idivaayi iya mu khoomasi iyi, shimanyilo sha lufingo ulupya,\f + \fr 22:20 \fq Lufingo ulupya: \ft Yimba iliswi \fqa Lufingo\fqa* mu Maswi aMahensa.\f* luna lusenjekha kwa danda yangu.
\p
\v 21 “Leelo mumanyaje kiija, umuunu yuna ikinidoolela ali baaha tiilya lumo.
\v 22 Lulwene niijova one Lusawo lwa Muunu niiluta kibudwa, ngaja uNguluvi shina wáviishile mu lugoto. Leelo aka, umuunu uyo yuna ikinidoolela!”
\v 23 Apo, avanandeje va Yeesu vayansa kiposania vaveene kiija, yu naani mu veene yuna akwiliile kisenga ilyo.
\s Avamanyisiwa va Yeesu viposania kiija yu naani mukhome
\p
\v 24 Avamanyisiwa va Yeesu vayansa kikhaanania kiija, yu naani yuna mukhome mu veene.
\v 25 Baheene uYeesu wávajovela wáaja, “Avatwa va vaanu va mu nyi iyi vikivatema avaanu vaanave kwa ngufu, leelo avatwa awo vikiyijova kiija mutango kwa vaanu.
\p
\v 26 “Leelo omwe, musikhagahaji ndeeno. Umuunu yuna mukhome kunyeenyu, uyo aveesaje ngaja muunu yuna mudoodo kwa woona. Umuunu yuna ilongosa avaanu, aveesaje ngaja muunu yuna ikivasenjela avanji.
\v 27 Lino, yu naani yuna mukhome, yula yuna ali pa meesa iilya, awu yula yuna ileeta ishakiilya? Aasi! Asili yula yuna iikhala kiilya? Lino, one nili lumo noomwe, nili ngaja umuunu yuna ikivasenjela.
\p
\v 28 “Omwe yuumwe mukhandi noone uluhaavi loona luna niijelwa.
\v 29 Lino, one nikivapeela ingufu sa kitema mu Wutwa wangu, ngaja uDaada wangu shina wánipeelaga kitema.
\v 30 Apo mukhava mwilya na kiingʼwa noone, mu Wutwa wangu. Khanji mukhakhala mu fitengo ifya shitwa, mukivahiga avaanu va fikholo ishumi na fivili ifya Isilaheli.”
\s UYeesu iikuva amalago kiija uPetulo asimukhaane
\r (Mataayo 26:31-35; Maluko 14:27-31; Yohana 13:36-38)
\p
\v 31 UYeesu wáaja, “Simoni, puliisa! Umanyaje wunofu kiija uShetaani alombile na kipeelwa kivajela omwe, ngaja umuunu yuna ikungula ingano yaakwe na kiyiyeleelula.
\v 32 Leelo one, nakufuunyila kwa Nguluvi, kiija usikhalekhaga ilihuuvi lyakho kunyangu. Leelo pina waatina kunyangu, uvakhangasaaje avayaago.”
\v 33 USimoni Petulo wámugomosesa wáaja, “Wee Mutwa, one niyipinyile kiiva noowe, hata nda yive kidindilwa mu shifungo na kiifwa!”
\p
\v 34 UYeesu wámugomosesa wáaja, “Petulo, nikikujovela kiija, iminsiyaano injogolo pina yisinaavishe, usiive wanikhaana mala khatatu kiija usinimeenye!”
\s Kiyipinya kigugumila mu makhamu
\p
\v 35 Baheene uYeesu wávaposa avamanyisiwa vaakwe wáaja, “Uluhaavi luna navafilikhaga bila hela, musigo hata ndaatu, wuli, mukhashepushiilwe shoshoona?” Vamugomosesa vaaja, “Ndaali.”
\v 36 Baheene uYeesu wávajovela wáaja, “Lino, umuunu yuna ana hela, awu imbukuli, atoolaje. Woope yuna asiina panga, agusaaje ilikhooti lyakwe, baheene ihela iso agulile ipanga.\f + \fr 22:36 \fq Ihela iso agulile ipanga: \ft Iyi yikhandi nsila ya kivajovela avamanyisiwa vaakwe kiija, vayipinyaje kipata amalava.\f*
\v 37 Kwa kiiva yiyandiikhwe, ‘Akhavasiiwe lumo na vanansi.’\f + \fr 22:37 \xt Yimba mu litaafili lya Isaaya 53:12.\f* Amaswi ago gakhayandiikhwe kwa kiiva ya one. Lino nikivajovela kiija ago gasisenjeshe kunyangu, khanji gali nkholeela kisenjekha.”
\v 38 Vamujovela vaaja, “Wee Mutwa, loleela! Apa sikwali panga sivili.” Woope wáaja, “Musikhajendelelaji kijova imola iya panga.”
\s UYeesu ifuunya mu shidunda sha Miseyituni
\r (Mataayo 26:36-46; Maluko 14:32-42)
\p
\v 39 Baheene uYeesu wáwuukha iiluta mu shidunda sha Miseyituni, ngaja shina yikhandi ngʼoma yaakwe. Woope avamanyisiwa vaakwe vaava vikimufwata.
\v 40 Pina wáafikha mu shidunda shila, wávajovela wáaja, “Mufuunyaji uNguluvi kiija, avatanje musikhagahaga uwunansi pina mwijelwa.”
\p
\v 41 Baheene, wávalekha baaho, wáaluta pamwandi padoodo, uwutali uwa kitaaga ilingʼanga. Wáfugama, wámufuunya uNguluvi wáaja,
\v 42 “Wee Daada! Nda wisakula, nikikulomba uniwuusise ikhoomasi iyi iya malava aga. Leelo, yisikhaveesaga shina nisakula one, leelo yive shina wisakula owe!” [\v 43 Apo, umalayikha kihuma kushaanya wámutwiwushila uYeesu, wáava ikimukhangasa.
\v 44 Leelo uYeesu wáyitenekha kifuunya, kwa kiiva akhandi na malava makhome. Pina ifuunya, inwinsi ngaja danda yaava yidomola pansi.]\f + \fr 22:43-44 \ft Amaswi aga, gakusiina mu mayandikhwa agamonga amakuulu. \f*
\p
\v 45 Wáganile kimala kifuunya, wáyiima wáaluta kwa vamanyisiwa vaakwe, wávaaga vagoneleele utulo, kwa kiiva vakhandi vasugumiilwe.
\v 46 Wávajovela wáaja, “Kwashi mugoneleele utulo? Lamushi! Mufuunyaji uNguluvi kiija, avatanje musikhagahaga uwunansi pina mwijelwa.”
\s UYeesu iikhatwa
\r (Mataayo 26:47-56; Maluko 14:43-50; Yohana 18:3-11)
\p
\v 47 UYeesu pina ilogola ago, shayinsa ishipuga sha vaanu shilongosiiwe nu Yuuda, umunyaayumo mu vamanyisiwa vaakwe ishumi na vavili. Baheene uYuuda wámuvejeela uYeesu wámuhunjila kwa kimunoonela.
\v 48 UYeesu wámuposa wáaja, “Wee Yuuda! Ukimudoolela uLusawo lwa Muunu kwa kimunoonela?”
\v 49 Baheene avamanyisiwa va Yeesu pina vikigaaga ago na kimanya gina gisenjekha, vamuposa vaaja, “Wee Mutwa! Tivateme ni panga?”
\p
\v 50 Baaho, umunyaayumo wa vamanyisiwa wámudumula ni panga, ilikutu ilya kundiilo umuvanda wa mutambule umukhome.
\v 51 UYeesu wálogola wáaja, “Lekha kigaha ilyo!” Wálipyasa ilikutu ilya muvanda yula, wámuponia.
\p
\v 52 Baheene uYeesu wávaposa avatambule avakhome, avakhome va vayimililaaji va nanda imbaagule iya kifuunyila, lumo na vakhome va Vayahuudi, wáaja, “Kwashi muniyinsiile ni panga ni ndulugu, ngaja muyinsile kimukhata muhiiji? Wuli, mwihiiva kiija one nikiyikhaana iselekhaali?
\v 53 Nsiku soona tikhandi lumo mu lukeeke lwa nanda imbaagule iya kifuunyila, leelo musikhanikheete! Lino, ulu luhaavi lwenyu, luna iitema umutwa wa nshiisi.”
\v 54 Baheene avaanu vala vamukhata uYeesu, vamutwala mu litembe lya mutambule umukhome. Woope uPetulo akhandi ikimufwata kwa kutali.
\s UPetulo ikimukhaana uYeesu
\r (Mataayo 26:57-58, 69-75; Maluko 14:53-54, 66-72; Yohana 18:12-18, 25-27)
\p
\v 55 Avaanu vala pina vaafikha ku litembe ilya mutambule umukhome, vapemba umooto paakhati naakhati mu lukeeke, vaakhala viyoota. Woope uPetulo wávejeela, wáakhala lumo na veene.
\v 56 Leelo kwa kiiva ya lumuli lwa mooto, umuvanda umuhinja yumonga wámuloleela wunofu uPetulo, wáaja, “Woope umuunu uyu, wáava lumo nu mwene.”
\v 57 Leelo uPetulo wákhaana wáaja, “Wee washimaayi owe! Umuunu uyu, one nisimumeenye!”
\p
\v 58 Paanyuma, umuunu uyunji wámwaga uPetulo wáaja, “Na yuuwe uli munyaayumo wa vala.” Leelo uPetulo wámugomosesa wáaja, “Wee muunu wee! Nisili yuune!”
\p
\v 59 Lyaganaga kishila lisala limo ndeeni, umuunu uyunji wákhangasa wáaja, “Shiyooli, umuunu uyu wáava lumo na woope! Kwa kiiva woope uyu ahumile ku Galilaya!”
\v 60 UPetulo wáyankha wáaja, “Wee muunu wee! One nisigameenye gina wiijova!”
\p Baaho pina ilogola ago, injogolo yaavikha.
\v 61 UYeesu wáseetukha, wámuloleela uPetulo. Baheene uPetulo wákumbukha ulwa liswi lila lina uYeesu wámujovelaga kiija, “Iminsiyaano, injogolo pina yisinaavishe, usiive wanikhaana mala khatatu.”
\v 62 Baaho uPetulo wáahuma panja wáyansa kikhoola kwa kisugumilwa mandu.
\s Avasulukhali vikimubeda uYeesu
\r (Mataayo 26:67-68; Maluko 14:65)
\p
\v 63 Avagoosi vina vakhandi vikimuyangalila uYeesu, vaava vikimubeda na kimutova.
\v 64 Vamugubikha ni shitambala ku meeho, baheene vaava vikimuposa viija, “Kuva amalago! Yu naani yuna wákutova?”
\v 65 Vaava vapikimuliga amaligo minshi.
\s UYeesu iihigwa na vakhome va Vayahuudi
\r (Mataayo 26:59-66; Maluko 14:55-64; Yohana 18:19-24)
\p
\v 66 Kwaganile kuhenga kunena, avatambule avakhome, avakhome va Vayahuudi na vamanyisaaji va ndaji sa Musa, vakungaanaga lyava livansa lya Vayahuudi.\f + \fr 22:66 \fq Livansa lya Vayahuudi: \ft Yimba iliswi ili mu Maswi aMahensa.\f* UYeesu wátwalwa kuveene.
\v 67 Baheene vamuposa vaaja, “Tujovela! Wuli, owe yuuwe Mukulusaaji yuna uNguluvi wátahisaaga kimufilikha?”\f + \fr 22:67 \fq Mukulusaaji yuna uNguluvi wátahisaaga kimufilikha: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* UYeesu wávagomosesa wáaja, “Hata nivajovele, musikwiliile kihuviilila khabisa.
\v 68 Khanji, nda nivapose, musikwiliile kinigomosesa.
\v 69 Kiyansa lino, one Lusawo lwa Muunu nisiive nikheele ulubali lwa kundiilo\f + \fr 22:69 \fq Ulubali lwa kundiilo: \ft Uluganulo lwakwe, uYeesu akhapeelwa ingufu nu wutawulilwa.\f* lwa Nguluvi, uMunya Ngufu Soona.”
\p
\v 70 Apo woona vaajova, “Lino tijove owe yuuwe Lusawo lwa Nguluvi?” UYeesu wávagomosesa wáaja, “Omwe yuumwe mwajova kiija one yuune!”
\p
\v 71 Baheene avakhome vala vaajova, “Tisakula avalunjikhaaji vaashi khanji? Mbona ose yuuse tapulikha iliswi ili kihuma kunyaakwe yumwene!”
\c 23
\s UYeesu iihigwa kwa Pilaato
\r (Mataayo 27:1-2, 11-14; Maluko 15:1-5; Yohana 18:28-38)
\p
\v 1 Paanyuma, avakhome vala woona va Vayahuudi vayiima, vamutwala uYeesu kwa Pilaato, umunjaajila wa Shiluumi.
\v 2 Vayansa kimusitaakha viija, “Umuunu uyu, tamwaga imanyisa gina gikivayasa avaanu mu nyi yeesu. Ikivakhaana avaanu kihomba ikhoodi kwa Kayisaali, umutwa wa Valuumi, khanji umwene ikiyihala iijova, yu Mukulusaaji,\f + \fr 23:2 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* Mutwa.”
\p
\v 3 UPilaato wámuposa uYeesu, “Aasi, owe yuuwe Mutwa wa Vayahuudi?” UYeesu wámugomosesa wáaja, “Owe shiyooli wilogola.”
\v 4 Apo, uPilaato wávajovela avatambule avakhome, lumo ni shipuga isha vaanu wáaja, “Nisikilyaga lina ananjile umuunu uyu.”
\v 5 Avaanu vala vakhangasa vaajova, “Mbona amamanyiso gaakwe gihonsa avaanu kiiva vanansi! Ayalaliise amamanyiso gaakwe mu nyi iyi yoona iya Yudeya, akhayansiise ku nyi ya ku Galilaya mbakha wáafikha kuno.”
\p
\v 6 UPilaato pina wápulikha ago, wávaposa nda uYeesu muunu wa ku Galilaya.
\v 7 Pina wáamanya kiija muunu wa ku Galilaya, yuna iihuma mu wutwa wa Helode, wámutwala kwa Helode kwa kiiva uluhaavi ulo, uHelode akhandi bahala pa Yelusalemu.
\s UHelode ikimuposeelesa uYeesu
\p
\v 8 UHelode pina wámwajile uYeesu, wáshendeevile mandu, kwa kiiva akhandi ipulikha imola saakwe, luhaavi lwinshi akhandi isakula kimwaga. Lino, akhandi ihuviilila kiija alyaje yumwene ilibikha lina uYeesu akwiliile kisenga.
\v 9 Baheene uHelode wámuposa uYeesu amaswi minshi, leelo umwene asikhavagomoseese lyolyona.
\v 10 Avatambule avakhome na vamanyisaaji va ndaji vayiima na kimusitaakha mandu uYeesu.
\p
\v 11 Baheene uHelode na vasulukhali vaakwe vayansa kimubeda uYeesu na kimuneenela. Vamufwasa amenda ga shitwa na kimuhekha. Baheene uHelode wámutinia uYeesu kwa Pilaato.
\v 12 Kihuma ilijuva ilyo, uHelode nu Pilaato vamanyana, kiiva ulwamwandi vakhandi vanangeene.
\s UYeesu iihigwa kwa Pilaato
\r (Mataayo 27:15-26; Maluko 15:6-15; Yohana 18:39–19:16)
\p
\v 13 Paanyuma, uPilaato, umunjaajila wa Shiluumi, wávakungaania avatambule avakhome na vakhome va Vayahuudi, lumo na vanji.
\v 14 Wávajovela wáaja, “Munileteele umuunu uyu, na kijova kiija imanyisa avaanu vave vigalukha. Lino gina mukimupiikha, namuposa panyeenyu, leelo nisilyajile lina ananjile.
\v 15 Woope uHelode asalyaga lina ananjile, lulwene wámutinia kunyeesu. Lino mumanyaje wunofu kiija, umuunu uyu, kusiina ishiinu shina wáagaha, shina shikimugaha abudwe.
\v 16 Lulwene niijova, atowe kwa majalidi, baheene nimuleshele.” [\v 17 Yikhandi ngʼoma ilijuva ilya shiwungo sha Pasaakha, uPilaato kivadindulila avaanu umudindilwa yumo.]\f + \fr 23:17 \ft Amaswi aga, gakusiina mu mayandikhwa agamonga amakuulu. \f*
\p
\v 18 Leelo avaanu vala woona valyova ilyowo vaaja, “Umuunu uyo abudwe! Tisakula umudindulile uBalaaba!”
\v 19 UBalaaba wádindiilwe mu shifungo, kwa kiiva wágahaga amabaatu minshi mu lijumbi, na kibuda.
\p
\v 20 UPilaato akhandi isakula kimudindulila uYeesu, baheene wálogola na woope khanji avaanu vala.
\v 21 Leelo aveene vashilile kilyova ilyowo viija, “Umukhomeelele pa musalaaba! Umukhomeelele pa musalaaba!”
\p
\v 22 UPilaato wálogola na woope khanji ulwa wutatu wáaja, “Akhomeelelwe pa musalaaba kwa wunansi wushi? One nisikilwaga hata lujowo kunyaakwe luna lusimugahe abudwe! Lino atowe kwa majalidi baheene nisimuleshele.”
\v 23 Leelo avaanu vala vashilile kilyova mandu, visakula kiija uYeesu akhomeelelwe pa musalaaba. Kuunyuma, ilyowo lyanave lyamumena.
\p
\v 24 Baheene, uPilaato wálamula kigaha ngaja shina vamulomba.
\v 25 Wávadindulila uBalaaba yuna vamugeene aveene, hata nda wádindiilwe kwa kigaha amabaatu minshi na kibuda. Baheene wámutawula uYeesu kwa vasulukhali kiija vamugahe ngaja shina visakula.
\s UYeesu ikhomeelelwa pa musalaaba
\r (Mataayo 27:32-44; Maluko 15:21-32; Yohana 19:17-27)
\p
\v 26 Avasulukhali pina vikimutwala uYeesu kimukhomeelela, vatangaanaga nu muunu yumonga, yuna akhandi itambulwa Simoni, yuna akhandi mukhaaya wa lijumbi lya Kileene. Umuunu uyo wáhumile ku magunda iiluta ku Yelusalemu. Vamukhata, vamuvegasa umusalaaba gwa Yeesu kiija asumule. Baheene wásumula ikimufwata uYeesu.
\p
\v 27 Ishipuga shikhome sha vaanu shaava shikimufwata uYeesu. Mu awo, vakhandi vakwali avashimaayi vina vakhandi vikhoola na kingʼuula kwa kiiva ya Yeesu.
\v 28 UYeesu wávasetushila, wávajovela wáaja, “Omwe vaana va ku Yelusalemu! Musikhanikholelaji one! Leelo, muveesaje mukiyikhoolela yuumwe, kwa kiiva ya wiikhasi weenyu na vaneenyu!
\v 29 Mumanyaje wunofu kiija uluhaavi luna luyinsa, avaanu vakhajova, ‘Shiba avashimaayi vina vagumba, vina vasisavile hata kiyonsa!’
\v 30 Baheene,
\q ‘Avaanu vakhava vikifijova ifidunda,
\q “Mutugwile!”
\q Vakhava vikitujova utudunda,
\q “Tugubishili!” ’\f + \fr 23:30 \xt Yimba mu litaafili lya Hoseya 10:8.\f*
\m
\v 31 “Kwa kiiva, nda viigaha injowo isi ndeeni ku mupishi umwigu, yikhava wuli kwa mupishi guna guyuumile?”\f + \fr 23:31 \ft Uluganulo lwakwe, avaanu ava nda vikimugahila wuvi uYeesu yuna mugolofu, lulwene kiija vakhavagahila wuvi mandu, kishila avaanu vina vasili vagolofu.\f*
\p
\v 32 Uluhaavi ulo, avasulukhali vakhandi vikivatwala avanansi vavili lumo nu Yeesu kivakhomeelela.
\v 33 Vaganile kifikha pina pakhandi pitambulwa Lipangalasi lya Mutwe, vamukhomeelela uYeesu pa musalaaba. Woope avanansi vala vavili vavakhomeelela, shila muunu pa musalaaba gwakwe. Yumo ulubali lwa kundiilo lwa Yeesu, uyunji ulubali lwa kunshiji.\fig |cn01842C.jpg|span|||Uluvala lwa masalaaba|23:33\fig*
\v 34 UYeesu wáaja, “Wee Daada! Uvasaajile! Kwa kiiva vasimeenye, gina viigaha.” Avasulukhali vala vagavana amenda ga Yeesu, kwa nsila ya kiviikha ululagusanio.
\v 35 Avaanu vayiima pala viloleela.
\p Avakhome va Vayahuudi, vayansa kimuneenela uYeesu viija, “Akhakulwise avanji! Lino, umwene nda yu Mukulusaaji,\f + \fr 23:35 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. \f* Mubaagule wa Nguluvi, ayikuluse yumwene!”
\v 36 Avasulukhali woope, vamuneenela. Vaava vikimuvejeela na kimupeela amahuuja ga divaayi,
\v 37 vaava vikimujovela viija, “Owe nda uli Mutwa wa Vayahuudi, yikulusa yuuwe!”
\p
\v 38 Pashaanya pa musalaaba pakhandi pana shimanyilo shina shiyandiikhwe amaswi aga,
\qc “\sc Uyu yumwene Mutwa wa Vayahuudi\sc*.”
\p
\v 39 Umunyaayumo mu vanansi vala vavili wámuliga uYeesu wáaja, “Owe usili Mukulusaaji?\f + \fr 23:39 \fq Mukulusaaji: \ft Kwa Shiyunaani yiyandiikhwe \fqa Kilisito\fqa*. \f* Yikulusa yuuwe, baheene utukuluse na yuuse!”
\v 40 Leelo uyunji yula uwa wuvili wámukhajila wáaja, “Wee! Usikimutiila uNguluvi? Mbona one noowe tihijiilwe mukhole gumo.
\v 41 Ose tisakulwa kiposheela amalava aga, kwa kiiva tihijiilwe kwa gina tinanjile. Leelo uyu, asinanjile lyolyona.”
\v 42 Baheene wáaja, “Wee Yeesu! Pina ukhava wiyinjila mu Wutwa waakho, unikumbukhaje!”
\v 43 UYeesu wámugomosesa wáaja, “Nikikujovela, shiyooli iminsiyaano usiive lumo noone mu lupepo.”
\s UYeesu iifwa pa musalaaba
\r (Mataayo 27:45-56; Maluko 15:33-41; Yohana 19:28-30)
\p
\v 44 Kihuma ilisala ilya mutanda paminsi, mbakha ilisala ilya gonja, inshiisi yagubikhaga inyi yila yoona,
\v 45 ilijuva lisikhandi limulikha. Umwenda\f + \fr 23:45 \fq Umwenda: \ft Umwenda ugu gugwene gwabagulaga mbali sivili mu nanda ya Nguluvi. Ulubali lumo Panofu, ulubali ulunji Panofu pa Panofu. Yimba iliswi \fqa Nanda imbaagule iya kifuunyila\fqa* mu Maswi aMahensa.\f* guna gukhandi gubagwile mbali sivili mu nanda ya Nguluvi, gwadeemukha mbali sivili kihuma kushaanya mbakha pansi.
\p
\v 46 UYeesu wákhoosa mandu ishawuti wáaja, “Wee Daada! Nikiyiviikha inumbula yangu, mu mawokho gaakho.”\f + \fr 23:46 \xt Yimba mu litaafili lya Sabuli 31:5.\f* Wáganile kilogola ago, wáafwa.
\p
\v 47 Umuyimililaaji wa vasulukhali pina wágaaga gina gisenjekha, wámusufya uNguluvi wáaja, “Shiyooli, umuunu uyu akhandi mugolofu!”
\p
\v 48 Avaanu woona vina vakungaanile pala, pina vagaagaga gina gasenjekha, vaawuya kukhaaya kunyaanave vasugumiilwe mandu.
\v 49 Khanji, woona vina vakhandi vamanyeene nu Yeesu, lumo na vashimaayi vina vakhandi vikimufwata kihuma ku Galilaya, vayiimile kutali viloleela gina gisenjekha.
\s UYeesu iviikhwa mu lijooja
\r (Mataayo 27:57-61; Maluko 15:42-47; Yohana 19:38-42)
\p
\v 50-51 Wáali akwali umuunu yumonga, ilitaawa lyakwe yu Yusufu, yuna wáhumile mu lijumbi lya Alimataaya, ku nyi ya Yudeya. UYusufu akhandi yumo mu vakhome va livansa lya Vayahuudi. Leelo asikhapulinkheene na vayine kwa mola iya kimubuda uYeesu, kwa kiiva akhandi mugolofu pa Nguluvi. Khanji, akhandi iheepaga kiyinsa kwa Wutwa wa Nguluvi.
\p
\v 52 Umuunu uyu wáaluta kimulomba uPilaato kiija atoole umufimba gwa Yeesu agusiile.
\v 53 UPilaato pina wáyiitikha, wáaluta kiyiisa umufimba pa musalaaba. Baheene wáguvilinjisa na menda, wágugonia mu lijooja lina likhandi lihimbe mu shidunda.\f + \fr 23:53 \fq Lijooja lina likhandi lihimbe mu shidunda: \ft Ingʼoma ya Vayahuudi ya kisiila avaanu, vakhandi vikivaviikha vina vafwile mu lijooja lina likhandi lihimbe mu shidunda na kiviikha ilingʼanga pa mulyango.\f* Ilijooja ilyo, lyali asinasiilwe muunu.\fig |cn01849c.jpg|span|||Avasulukhali viyangalila ilijooja lya Yeesu|23:53\fig*
\v 54 Ilisiku ilyo, likhandi lisiku lya Vayahuudi kiyipinyanga mu Sabaato,\f + \fr 23:54 \fq Lisiku lya Vayahuudi kiyipinyanga mu Sabaato: \ft Kwa Vayahuudi yikhandi yiyansa Ijumaa pashaamihe.\f* yina yikhandi yihejeelile kiyansa.
\p
\v 55 Avashimaayi vina vakhandi lumo nu Yeesu kihuma ku Galilaya, vamufwata uYusufu ku lijooja. Valyaga ilijooja na vagwaga umufimba gwa Yeesu shina vagugoniise.
\v 56 Paanyuma, vaawuya kukhaaya, vapinyangania amafuta nu mugoda ugwa kisivila kiwola.\f + \fr 23:56 \fq Amafuta nu mugoda ugwa kisivila kiwola: \ft Ifi fikhandi fya kisusuuta mu mufimba gwa Yeesu.\f* Pa lijuva lya Sabaato vatuuya, ngaja indaji ya Musa shina yitaviilila.
\c 24
\s Kifyukha kwa Yeesu
\r (Mataayo 28:1-10; Maluko 16:1-8; Yohana 20:1-10)
\p
\v 1 Ilisiku ilya Nguluvi pina kuhenga kunena, avashimaayi valutile ku lijooja. Avashimaayi awo, vasumwile amafuta nu mugoda guna vaali vapinyanjile ugwa kisusuuta umufimba, kiija vasivile guleshe kiwola.
\v 2 Pina vafishile, valyajile ilingʼanga lina vadindiile libilusiiwe palubali pa mulyango gwa lijooja.
\v 3 Baheene, vayinjila mukhati, vasikhagwajile umufimba gwa Mutwa uYeesu, vaswiga mandu!
\v 4 Pina viswiga, vatinushila avagoosi vavili vina vafwalile amenda amavalafu, gina gingʼaala mandu, vayiimile nkholeela na woope.
\v 5 Avashimaayi awo, vatiila. Vasungamya amatwe gaanave mbakha pansi. Baheene avagoosi vala vavajovela vaaja, “Kwashi mukimusakula yuna muumi mu luvala lwa vina vafwile?
\v 6 Akwasiina apa! Wáfyukha! Mukumbukhaje amaswi gina akhavajoveele pina akhandi ali ku Galilaya lumo noomwe, kiiva,
\v 7 ‘Yisakulwa one Lusawo lwa Muunu niviikhwe mu mawokho ga vanansi, na kikhomeelelwa pa musalaaba, ilijuva ilya wutatu nifyushe’!”
\p
\v 8 Baheene avashimaayi vala vakumbukha amaswi ga Yeesu.
\v 9 Baheene vaahuma mu lijooja. Vaaluta kivataviilila imola sila soona avamanyisiwa va Yeesu ishumi na yumo, lumo na vanji woona.
\v 10 Avashimaayi awo vakhandi, uMaliya uwa ku Magidala, uYowana, uMaliya umaayi wa Yaakobo lumo na vashimaayi avanji vina vakhandi lumo na woope.
\v 11 Avamanyisiwa pina vipulikha imola sila, vaawona sa wunamunamu, vasikhavahuviliile.
\v 12 Leelo uPetulo wáyiima nyangu, wáaluta luvilo ku lijooja. Pina wáfishile, wáhunjisa mu lijooja, wágaagaga menda geene duguli gina vakhamusiliile uYeesu. Wáwuukha pala, iswiga gina gasenjekha.
\s UYeesu itwiwukha kwa vavanda vavili
\r (Maluko 16:12-13)
\p
\v 13 Ilisiku liilyo ilya Nguluvi, avavanda vavili va Yeesu vakhandi viiluta ku lujinji ulwa Emawu. Ulujinji ulo, lukhandi kutali, lujendo lwa masala gavili kihuma ku Yelusalemu.
\v 14 Mu nsila avavanda vala, vaava vilogola imola sina sikhandi sisenjeeshe.
\v 15 Pina vashaanali vilogola ago, uYeesu wáafikha, wáava ijenda lumo na woope,
\v 16 leelo vagahaagwa kigombola kimumanya kiija yu Yeesu.
\p
\v 17 UYeesu wávaposa wáaja, “Mwilogola mola nshi kuno mwijenda?” Avaanu vala vayiima, kuno vasugumiilwe.
\v 18 Umunyaayumo mu veene, ilitaawa lyakwe yu Kilyopa, wámugomosesa wáaja, “Yuuwe duguli mu vaanu woona va ku Yelusalemu, yuna usimeenye gina gasenjekha mu luhaavi ulu?”
\v 19 Woope uYeesu wáaja, “Kuli mola nshi?” Vamugomosesa vaaja, “Injowo sina vamugahila uYeesu uwa ku Nasaleti. Umuunu yuna akhandi mukuwamalago, khanji akhandi ni ngufu nyinshi isa kisenga insengo na kilogola amaswi gaakwe na kimushendeefya uNguluvi na vaanu.
\v 20 Leelo, avatambule avakhome na valongosaaji veesu, vamuhumya kiija ahigwe kiifwa, vamukhomeelela pa musalaaba.
\v 21 Uyo yumwene yuna tikhandi timuhuviliile kiija, akhatukulusa ose ti Vaisilaheli. Lino, iminsiyaano lijuva lya wutatu kihuma ago goona gasenjeshe.
\p
\v 22 “Khanji avashimaayi avanji mu shipuga sheesu vatutinusa, kiija iminsiyaano pina kuhenga kunena, vaava valutile ku lijooja,
\v 23 leelo vasagwaga umufimba. Vayinsa kitujovela kiija, vatwiwushilwa na vamalayikha vina vavajovela kiija, uYeesu muumi.
\v 24 Baheene avanji mu shipuga sheesu vaava viiluta ku lijooja, vagaaga ngaja shina vataviilila avashimaayi vala, leelo umwene vasamwaga.”
\p
\v 25 Baheene uYeesu wávakhajila wáaja, “Omwe muli vayasu! Kwashi inumbula seenyu nyuumu kihuviilila ago goona gina gakhandi gajoviilwe na vakuwamalago!
\v 26 Aasi, uMukulusaaji\f + \fr 24:26 \fq UMukulusaaji: \ft Kwa Shiyunaani yiyandiikhwe \fqa Kilisito\fqa*. Yimba iliswi \fqa Kilisito\fqa* mu Maswi aMahensa. \f* asikhandi isakulwa kishilila mu malava na kwa nsila iyo ayinjile mu wutupikho waakwe?”
\v 27 Baheene, uYeesu wávajovela imola soona isa mwene sina siyandiikhwe mu Mayandikhwa aManofu aga Musa na vakuwamalago woona.
\p
\v 28 Pina vali nkholeela kifikha ku lujinji luna vakhandi viiluta, uYeesu wáava ngaja apishilinkhania.
\v 29 Leelo aveene vamulomba mandu vaaja, “Ukhale baaha lumo noose! Kiiva kutinala, inshiisi yili nkholeela.”
\p Baheene, uYeesu wáhuluta mu litembe, wáakhala na veene.
\v 30 Pina vakheele lumo kiilya ishakiilya, uYeesu wátoola umukhaate, wámuhonjesa uNguluvi, wágumenyulania, wáava ikivapeela.
\v 31 Uluhaavi luulo, vaagahwa kimanya kiija yu Yeesu. Umwene baaho wáyajilinkhana paveene.
\v 32 Baheene vaposania vaajova, “Lulwene pina wáava ilogola noose mu nsila ulwa gina gali mu Mayandikhwa aManofu, inumbula seesu saava sijilimukha kwa wushendeefu!”
\p
\v 33 Uluhaavi luulo vawuukha viiwuya ku Yelusalemu. Ukho vavaaga avamanyisiwa va Yeesu ishumi na yumo vakungaanile lumo na vanji,
\v 34 viijova, “Shiyooli uMutwa weesu wáfyukha! Wámutwiwushila uSimoni.”
\p
\v 35 Baheene woope vavataviilila goona gina gasenjekha mu nsila, na shina vaagahwa kimanya kiija yu Yeesu, pina imenyulania umukhaate na kivapeela.
\s UYeesu ikivatwiwushila avamanyisiwa vaakwe
\r (Mataayo 28:16-20; Maluko 16:14-18; Yohana 20:19-23; Nsengo sa Vanandeje 1:6-8)
\p
\v 36 Avamanyisiwa va Yeesu pina vikiyitenekha kilogola ago, baaho uYeesu wátwiwukha wáyiima paakhati naakhati yaanave. Wávajovela wáaja, “Uwulindamafu wuve lumo noomwe!”
\v 37 Vatinukha na kitiila, kwa kiiva vakhandi vihiiva kiija valyaga linguluvi.
\p
\v 38 Leelo uYeesu wávajovela wáaja, “Kwashi mwilava? Kwashi muna muninu mu numbula seenyu?
\v 39 Loleeli, munipyase amawokho gangu na magulu gangu, baheene mumanye kiija yuune, kwa kiiva ilinguluvi lingaya muvili na mafupa ngaja shina mukinyaaga one.”
\p
\v 40 UYeesu pina wáamala kivajovela amaswi ago, wávawonensa amavamba ga mu mawokho na magulu gaakwe.
\v 41 Kwa kiiva avamanyisiwa vaakwe vashendeevaga na kiswiga mandu, vasikhagahuviliile gina vakhagaweene. Ndeeno uYeesu wávaposa wáaja, “Muna shakiilya shoshoona apa?”
\v 42 Baheene vamupeela ishipilije isha nswi imbanishe.
\v 43 Wáshiyanushila na kiilya baaho.
\v 44 Baheene wávajovela wáaja, “Pina nikhandi nishaanali lumo noomwe, nikhavajoveele kiija, injowo soona sina siyandiikhwe isa one mu ndaji sa Musa, mu mataafili ga vakuwamalago na mu litaafili lya Sabuli, mbakha sisenjeshe.”
\p
\v 45 Baheene wávapeela uwumanyi uwa kigamanya aMayandikhwa aManofu.
\v 46 Wávajovela wáaja, “Yiyandiikhwe kiija, uMukulusaaji\f + \fr 24:46 \fq UMukulusaaji: \ft Kwa Shiyunaani yiyandiikhwe \fqa Kilisito\fqa*. \f* akhalafisiwa, akhafwa. Ilijuva lya wutatu, akhafyukha kihuma kwa vina vafwile.
\v 47 Khanji mu litaawa lyakwe, avaanu va nyi soona, kiyansisa ku Yelusalemu, vakhakhomwa kiija, valambiisile uwunansi waanave, baheene uNguluvi avasaajile.
\v 48 Aga gina gasenjekha omwe muli valunjikhaaji, muvabedelaje avanji.
\p
\v 49 “Puliisi! Lino one nisimufilishe kunyeenyu uNumbula uMunofu, yuna uDaada uNguluvi akhavatahisiise kiija, akhavapeela. Lino, khalaji mu lijumbi ili ilya Yelusalemu, mbakha pina mukhapeelwa ingufu kihuma kushaanya.”
\s UYeesu itupulwa iiluta kushaanya
\r (Maluko 16:19-20; Nsengo sa Vanandeje 1:9-11)
\p
\v 50 Baheene uYeesu wáahuma na woope mu lijumbi, iiluta mu lujinji lwa Betaniya. Vaganile kifikha pala, wányenyula amawokho gaakwe kushaanya, wávayimiilila.
\v 51 Wáganile kivayimiilila, wábaagukha padoodo, baheene wátupulwa kiluta kushaanya.
\p
\v 52 Apo aveene vamufuunya, baheene vaatina ku Yelusalemu, kuno vashendeevile mandu.
\v 53 Woope vakhandi viikhala mu lukeeke lwa nanda imbaagule iya kifuunyila luhaavi loona, vikimusufya uNguluvi.
